# language_name:        къумукъ тил (Kumyk)
# closest ISO 639-3:    kum
# year_short:           2007
# year_long:            
# vernacular_title:     
# english_title:        The New Testament and parts of the Old Testament in Kumyk
# URL:                  http://www.bible.is/KUMIBT/Matt/1<br>http://ibtrussia.org/en/text?m=KUM
# copyright_short:      © The Institute for Bible translation, Moscow 2007
# copyright_long:       iБиблием изэдзэкІынкІэ Институтыр<br>Институт перевода Библии, 101000 Москва, Главпочтамт, а/я 360<br>ibt_inform@ibt.org.ru
# notes:                
01001001	Инг башлап Аллагь кёкню ва ерни яратгъан .
01001002	Ер бош ва гёлемсиз болгъан , терен сувланы уьстюн къарангылыкъ къуршагъан болгъан . Аллагьны Ругьу сувланы уьстюнде къалкъып айлангъан .
01001003	Аллагь : « Ярыкъ болсун » , — деген . Ярыкъ да болгъан .
01001004	Аллагь ярыкъ яхшы экенни гёрюп , ону къарангылыкъдан айыргъан .
01001005	Ярыкъгъа Аллагь « гюндюз » деп , къарангылыкъгъа буса « гече » деп ат къойгъан . Ахшам болгъан , эртен болгъан — бу биринчи гюн болгъан .
01001006	Аллагь : « Сувланы ортасы булан оланы эки бёлеген гюмез болсун » , — деген . Шолай болма да болгъан .
01001007	Гюмезни яратып , Аллагь ону тюбюндеги сувланы ону уьстюндеги сувлардан айыргъан .
01001008	Гюмезге « кёк » деп ат къойгъан . Ахшам болгъан , эртен болгъан — бу экинчи гюн болгъан .
01001009	Аллагь : « Кёкню тюбюндеги сувлар биригип , къуру гёрюнсюн » , — деген . Шолай болма да болгъан .
01001010	Аллагь къуругъа « топуракъ » деп , бирикген сувлагъа буса « денгизлер » деп ат къойгъан . Аллагь бу затлар яхшы экенни гёрген .
01001011	Аллагь : « Топуракъдан урлукъ береген отлар , гьарисини оьзюню журасына гёре урлугъу булангъы емиш береген тюрлю тереклер оьссюн » , — деген . Шолай болма да болгъан .
01001012	Топуракъдан урлукъ береген тюрлю отлар , гьарисини оьзюню журасына гёре урлугъу булангъы емиш береген тюрлю тереклер оьсген . Аллагь бу затлар яхшы экенни гёрген .
01001013	Ахшам болгъан , эртен болгъан — бу уьчюнчю гюн болгъан .
01001014	Аллагь : « Кёкню гюмезинде гечени гюндюзден айырмакъ учун ярыкъ береген затлар болсун . Олар болжалланы гёрсетсин , гюнлени ва йылланы оьлчесин .
01001015	Олар кёкню гюмезинден ярыкъ берип , ер юзюн ярыкъландырсын » , — деген . Шолай болма да болгъан .
01001016	Аллагь кёкде ярыкъ береген эки затны яратгъан : гюндюзлеге гьакимлик этмек учун уллусун , гечелеге гьакимлик этмек учун гиччисин ва юлдузланы яратгъан .
01001017	Аллагь оланы ер юзюне ярыкъ берсин учун , гюндюзлеге , гечелеге гьакимлик этсин учун ва къарангылыкъны ярыкъдан айырмакъ учун кёкню гюмезинде ерлешдирген . Аллагь бу затлар яхшы экенни гёрген .
01001018	
01001019	Ахшам болгъан , эртен болгъан — бу дёртюнчю гюн болгъан .
01001020	Аллагь : « Сувлар кёп жанлардан толсун . Оьрде — кёкню гюмезинде къушлар учсун » , — деген .
01001021	Аллагь зор уллу денгиз аждагьаланы , сувда турагъан жан-жаныварны , гьар тюрлю къушланы яратгъан . Аллагь бу затлар яхшы экенни гёрген .
01001022	Аллагь оланы : « Артыгъыз , кёп болугъуз , денгизни сувларын толтуругъуз . Ерде де къушлар кёп болсун » , — деп шабагьатлагъан .
01001023	Ахшам болгъан , эртен болгъан — бу бешинчи гюн болгъан .
01001024	Аллагь : « Топуракъда тюрлю жанлар : гьайван-мал , ерде юрюп айланагъан жанлар ва къыр жанланы тюрлю журалары тувсун » , — деген . Шолай болма да болгъан .
01001025	Аллагь къыр жанланы , гьайван-малны ва ерде юрюп айланагъан гьар-бир жанны тюрлю жураларын яратгъан . Аллагь бу затлар яхшы экенни гёрген .
01001026	Аллагь булай деген : « Бизин келпетибизге , Оьзюбюзге ошатып адамны яратайыкъ . О денгиздеги балыкълагъа да , кёкдеги къушлагъа да , гьайван-малгъа да , бютюн ер юзюндеги къыр жанлагъа да , ерде юрюп айланагъан гьар-бир жанлагъа да гьакимлик этсин » .
01001027	Аллагь адамны Оьзюню , Аллагьны келпетине ошатып яратгъан . О эргишини ва къатынгишини яратгъан .
01001028	Аллагь оланы шабагьатлай туруп , булай деген : « Кёп яшлар тапдырыгъыз , артып йиберигиз , ер юзюн толтуругъуз , ону елегиз . Денгизлердеги балыкълагъа , кёкдеги къушлагъа , ерде юрюп айланагъан гьар-бир жангъа гьакимлик этигиз .
01001029	Мен сизге ер юзюндеги урлугъу булангъы бары да отланы , емиш береген тереклени беремен .
01001030	Ичинде жаны бар бары да затгъа буса : жанлагъа , къушлагъа , ерде юрюп айланагъан гьар-бир жангъа Мен ашамагъа деп яшыл оьсюмлюклени беремен » . Шолай болма да болгъан .
01001031	Аллагь Оьзю яратгъан затлагъа къарап , олар бек яхшы экенин гёрген . Ахшам болгъан , эртен болгъан — бу алтынчы гюн болгъан .
01002001	Шолай кёкню , ерни , шолардагъы бары да затны бир низамгъа гелтирип яратылыву тамамлангъан .
01002002	Еттинчи гюнге Аллагь яратыв ишлерин тамамлагъан . Яратыв ишлерин тамамлап , О еттинчи гюн парахат тургъан .
01002003	Аллагь еттинчи гюнню шабагьатлап , ону сыйлы этген . Неге тюгюл де , О яратыв ишлерин тамамлап , шо гюн парахат тургъан .
01002004	Муна кёкню ва ерни , олар яратылгъан заманны гьакъындагъы хабар . Адам ва Гьава Эдемни бавунда Раббибиз Аллагь кёкню ва ерни яратгъанда ,
01002005	дюньяда не уьлкю , не от болмагъан . Раббибиз Аллагь дюньягъа янгур йиберип битмеген болгъан , топуракъны ишлетме адамлар да болмагъан .
01002006	Ерден чыгъагъан сув бютюн топуракъны сугъара болгъан .
01002007	Раббибиз Аллагь ердеги хумдан адамны яратгъан , ону бурнуна яшав береген тынышны уьфюрген , адам жанлы зат болуп къалгъан .
01002008	Раббибиз Аллагь Эдемде , гюнчыгъышда бав къуруп , онда Оьзю яратгъан адамны ерлешдирген .
01002009	Раббибиз Аллагь бавда гёзге арив гёрюнеген , тизив емишлери булангъы кёп тюрлю тереклер оьсдюрген , бавну ортасында буса яшав береген терекни ва яхшыны-яманны гьакъында билим береген терекни оьсдюрген .
01002010	Эдемни ичинден бавну сугъарагъан оьзен агъа болгъан , сонг о дёрт бутакъгъа бёлюне болгъан .
01002011	Оланы бирисини аты Пишон , о Гьабила элинден таба айланып-айланып агъа . Гьабилада алтын бар .
01002012	( Шо элде тизив алтын , атир ийисли чайыр ва багьалы шогьам ташлар бар . )
01002013	Экинчи оьзенни аты Гигьон , о Куш элинден таба агъа .
01002014	Уьчюнчю оьзен — Тигър , о Ашшурну гюнчыгъыш янындан агъа . Дёртюнчю оьзен — Фират .
01002015	Эдемдеги бавгъа къуллукъ ва къаравул этсин деп , адамны онда ерлешдире .
01002016	Раббибиз Аллагь огъар булай деп бувара : « Яхшыны-яманны гьакъында билим береген терекден къайры сагъа шу бавдагъы къайсы терекни емишин де ашамагъа ярай . Ону емишин ашап къойма ! Эгер де ашасанг , шо гюн оьлюп къалажакъсан » .
01002017	
01002018	Раббибиз Аллагь : « Адамгъа янгыз турма яхшы тюгюл , Мен огъар оьзюне къыйышывлу ёлдаш яратайым » , — дей .
01002019	Раббибиз Аллагь Оьзю топуракъдан яратгъан бары да жанланы ва къушланы яратып , олагъа нечик атлар къояр экен деп , оланы адамны янына гелтире . Жанлар адамдан шолай оьзлеге атлар ала .
01002020	Адам бары да гьайван-малгъа , къушлагъа , жан-жанываргъа атлар къоя , тек оланы арасында оьзюне къыйышывлу ёлдаш тапмай .
01002021	Шо заман Раббибиз Аллагь адамны къатты юхугъа батдыра , ону бир къабургъасын чыгъарып алып , шо ерге гён къаплай .
01002022	Къабургъадан къатынгишини яратып , Раббибиз Аллагь ону адамны янына гелтире .
01002023	Адам булай дей : — Бу мени сюегимден алынгъан сюек , этимден алынгъан эт . Муну аты къатынгиши болур , неге тюгюл эргишиден алынгъан .
01002024	Шогъар гёре , адам ата-анасыны уьюнден чыгъып , къатыны булан бирлешежек , экевю де туташ бир къаркъара болуп къалажакъ .
01002025	Эргиши де , къатынгиши де — экевю де ялангъач болса да , уялмай болгъанлар .
01003001	Раббибиз Аллагь яратгъан жанланы арасындан йылан инг де гьиллачысы болгъан . О къатынгишиге : — Сизге Аллагь шу бавдагъы бир емишден де ашама къоймайгъаны тюзмю ? — деп сорай .
01003002	Къатынгиши : — Бизге емишлерден ашама ярай .
01003003	Тек Аллагь шу бавну ортасындагъы терекни емишлеринден ашамагъыз , тийип де къарамагъыз , ёгъесе оьлежексиз деди , — дей .
01003004	Йылан къатынгишиге : — Оьлмежексиз .
01003005	Аллагь , сиз шо терекни емишлеринден ашагъанда , гёзлеригиз ачылып , Оьзю йимик яхшыны ямандан айырып билеген болуп къалажагъыгъызны биле , — дей .
01003006	Къатынгиши шо терекни емишлери ашама яхшы экенни , гёзге арив гёрюнегенни гёре ва терекни емиши оьзюн гьакъыллы эте деген зат ону айрокъда бек иштагьландыра . О емишни уьзюп алып ашай . Къатынгиши булан ону эри де болгъан . Емишден о эрине де бере , о да ашай .
01003007	Оланы гёзлери ачылгъандай болуп къала . Оьзлени ялангъач экенин гёрюп , олар инжир терекни япыракъларындан байламлар этип , беллерине байлай .
01003008	Олар ахшам салкъында Раббибиз Аллагь бавда юрюйгенни эшитип , тереклени артына яшына .
01003009	Раббибиз Аллагь Адамны : — Сен къайдасан ? — деп чакъыра .
01003010	— Сени бавдан гелегенингни эшитдим . Оьзюм ялангъач экенимден къоркъуп яшындым , — дей о .
01003011	— Ким айтды сагъа сен ялангъач экенингни ? Мен сагъа ашама деген терекни емишлерин ашадынгмы ? — деп сорай Раббибиз Аллагь .
01003012	— Сен магъа деп берген къатынгиши берди магъа шо емишлени , мен де ашадым , — дей Адам .
01003013	— Неге этдинг шону ? — деп сорай Раббибиз Аллагь къатынгишиге . — Йылан алдатды мени , мен де ашадым , — дей о .
01003014	Йылангъа Раббибиз Аллагь булай дей : — Налат болсун сагъа да , этген ишинге де . Бары къыр жанланы ва гьайван-малны арасында , налатланып , къурсагъынгдан сюйкелип юрюп туражакъсан . Сав оьмюрюнг хум ашап туражакъсан .
01003015	Сени де , къатынгишини де ва сени наслуларынгны да , къатынгишини наслуларын да бир-биригизге душман этежекмен . Оланы наслулары сени башынгны янчып туражакъ , сен бусанг оланы табанындан тигип туражакъсан .
01003016	Къатынгишиге Раббибиз Аллагь : — Сени яшгъа токътагъан вакътингдеги азап чегивюнгню артдыражакъман ; яшларынгны азап чеге туруп табажакъсан . Эринге гьасирет къалып туражакъсан , о буса сагъа гьакимлик этип туражакъ , — дей .
01003017	Адамгъа буса Раббибиз Аллагь булай дей : — Къатынгишиге тынглап , Мен сагъа ашама деген емишни ашап токътадынг ! Гьали сен саялы топуракъ налатланды . Рызкъы болдурмакъ учун сен сав оьмюрюнг авур загьмат тёгюп туражакъсан .
01003018	О сагъа тегенеклер , чёп отлар оьсдюрежек . Сен авлакъ оьсюмлюклени ашап туражакъсан .
01003019	Тап сен оьзюнден алынгъан топуракъгъа гирип къалгъанча , авур загьмат тёгюп туражакъсан , рызкъынгны да тер тёге туруп табажакъсан . Сен хумсан , къайтып хумгъа айланып да къалажакъсан .
01003020	Адам къатынына Гьава деп къоя , неге тюгюл о яшайгъан бары да адамланы баш анасы болуп токътай .
01003021	Сакътияндан опуракъ этип , Раббибиз Аллагь Адамны ва ону къатынын гийиндире .
01003022	Раббибиз Аллагь : — Гьали яхшыны-яманны билеген болуп , адам Бизин бирибиз йимик болуп къалды . Гьали энни яшав береген терекни емишин де ашап , бир де оьлмейген болуп къалмагъай эди ! — дей .
01003023	Оьзю алынгъан топуракъгъа къуллукъ этсин деп , Раббибиз Аллагь Адамны Эдемдеги бавдан къувалай .
01003024	Адамны къувалай , Эдемдеги бавну алдында буса , гюнчыгъыш ягъында , яшав береген терекге багъып элтеген ёлну сакъламакъ учун , макътавлу малайиклени ва дёгерек айланып турагъан ялынлы къылычны сала .
01004001	Адам къатыны Гьавагъа ювукълукъ эте . О яшгъа авур болуп , Къабил деген уланын таба . — Раббимни кёмеги булан мен инсан тапдым ! — дей о .
01004002	Сонг о Къабилни иниси Гьабилни таба . Гьабил къойлар сакълай болгъан , Къабил буса топуракъгъа къуллукъ эте болгъан .
01004003	Раббибизге къурбан этмек учун , бир гюн Къабил топуракъ берген емишлеринден гелтире .
01004004	Гьабил буса сиривюню башлапгъы къозуларыны ичмайын гелтире . Раббибиз Гьабилни савгъатына рази къала ,
01004005	Къабилни савгъатына буса рази къалмай . Къабил ачувлана , ону бети бузула .
01004006	Раббибиз Къабилге булай дей : — Неге ачувландынг ? Неге бузулду бетинг ?
01004007	Яхшылыкъ эте бусанг , сени къабул этермен , этмей бусанг , эшик алда гюнагь яшынып тура . О сагъа гьасирет къалып тура , тек сен ону енгме герексен .
01004008	Къабил иниси Гьабилге : — Авлакъгъа чыгъайыкъ , — дей . Олар авлакъгъа чыгъа . Шонда Къабил Гьабилни уьстюне чабып йиберип , ону оьлтюре .
01004009	Сонг Раббибиз Къабилге : — Ининг Гьабил къайда ? — деп сорай . — Билмеймен , иниме къаравулчуманмы мен ? — деп жавап бере Къабил .
01004010	Раббибиз булай дей : — Сен не этип къойдунг ? Инингни къаны Магъа топуракъдан таба ялбара .
01004011	Налат болсун сагъа ! Инингни къаны тёгюлген топуракъ сени гери уражакъ .
01004012	Сен нечакъы къуллукъ этсенг де , топуракъ сагъа рызкъы бермежек . Энниден сонг сен къуваланып , ер юзюнде уьйсюз-эшиксиз юрюп айлана къалажакъсан .
01004013	— Бу авур жаза , мен ону гётерип болмажакъман .
01004014	Сен мени топурагъымдан къувалайсан , мен Сенден яшынарман . Къувалангъанман , уьйсюз-эшиксизмен , магъа къаршылашгъан гьар ким мени оьлтюрюп къояжакъ , — дей Къабил .
01004015	Тек Раббибиз : — Къабилни ким оьлтюрсе , шондан етти къабат артыкъ оьч алынажакъ , — дей . Къаршылашгъанлар ону оьлтюрюп къоймасын деп , Раббибиз Къабилге бир айры белги сала .
01004016	Раббибизни гёз алдындан тайып , Къабил Эдемден гюнчыгъышда ерлешген Нод элде ерлеше . Къабилни наслусу
01004017	Къабил къатынына ювукълукъ эте . О яшгъа авур болуп , Гьаногь деген улан таба . Къабил шо вакътиде шагьар къура болгъан , шо шагьаргъа Гьаногь деп уланыны атын къоя .
01004018	Гьаногьгъа Ират деген улан тува , Иратгъа — Мекиел , Мекиелге — Метушел , Метушелге буса Ламегь тува .
01004019	Ламегь эки къатын ала , бирини аты — Ада , бирисиники — Цилла .
01004020	Ада Явал деген улан таба . Явалдан чатырларда да яшай туруп тувар сакълайгъан халкъ амалгъа геле .
01004021	Ону иниси Ювалдан къомуз ва зурнай согъагъанланы барысы да амалгъа геле .
01004022	Цилладан Тубал-Къабил деген улан тува . О багъыр ва темир токъалайгъан темир уста бола . Тубал-Къабилни Наама деген къызардашы бола .
01004023	Ламегь оьзюню къатынларына булай дей : — Ада , Цилла , тынглагъыз магъа ! Тынглагъыз , къатынларым , мен айтагъангъа ! Эгер де эргиши мени яраласа , мен де ону оьлтюрюп къояжакъман . Эгер де уланъяш магъа урса , мен де ону оьлтюрюп къояжакъман .
01004024	Эгер де Къабил учун етти керен оьч ала буса , Ламегь учун етмиш етти керен алар . Сет ва Энош
01004025	Адам къатынына дагъы да ювукълукъ эте , о да улан таба . Яшгъа Сет деп къоя , неге тюгюл , Гьава оьзю айтагъан кюйде , Къабил оьлтюрген Гьабилни орнуна Аллагь оьзюне башгъа урлукъ салгъан болгъан .
01004026	Сетни Энош деген уланы болгъан . Шо замандан тутуп инсанлар Раббибизни атын тутуп , Огъар сужда этме башлайлар .
01005001	Муна Адамны ва ону наслуларыны тайпа-тухуму . Аллагь инсанны яратгъанда , ону Оьзюне ошатып ярата .
01005002	О эргишини ва къатынгишини яратып , оланы шабагьатлай . Яратгъанда , олагъа инсан деп ат къоя .
01005003	Адамгъа юз отуз йыл болагъанда , ондан ону келпетине , огъар ошайгъан улан тува . Адам огъар Сет деп къоя .
01005004	Сет тувгъан сонг , Адам сегиз юз йыл яшай . Ондан дагъы да уланлар ва къызлар тува .
01005005	Адам тогъуз юз отуз йыл яшап гечине .
01005006	Оьзюне юз беш йыл болагъанда , Сетге Энош деген уланы тува .
01005007	Энош тувгъан сонг , Сет сегиз юз етти йыл яшай . Ондан дагъы да уланлар ва къызлар тува .
01005008	Сет тогъуз юз он эки йыл яшап гечине .
01005009	Эношгъа тогъуз юз йыл болагъанда , ондан Кенан деген улан тува .
01005010	Кенан тувгъан сонг , Энош сегиз юз он беш йыл яшай . Ондан дагъы да уланлар ва къызлар тува .
01005011	Энош тогъуз юз беш йыл яшап гечине .
01005012	Кенангъа етмиш йыл болагъанда , ондан Магьалал деген улан тува .
01005013	Магьалал тувгъан сонг , Кенан сегиз юз къыркъ йыл яшай . Ондан дагъы да уланлар ва къызлар тува .
01005014	Кенан тогъуз юз он йыл яшап гечине .
01005015	Магьалалгъа алтмыш беш йыл болагъанда , ондан Гьерет деген улан тува .
01005016	Гьерет тувгъан сонг , Магьалал сегиз юз отуз йыл яшай . Ондан дагъы да уланлар ва къызлар тува .
01005017	Магьалал сегиз юз токъсан беш йыл яшап гечине .
01005018	Гьеретге юз алтмыш эки йыл болагъанда , ондан Гьаногь деген улан тува .
01005019	Гьаногь тувгъан сонг , Гьерет сегиз юз йыл яшай . Ондан дагъы да уланлар ва къызлар тува .
01005020	Гьерет тогъуз юз алтмыш эки йыл яшап гечине .
01005021	Гьаногьгъа алтмыш беш йыл болагъанда , ондан Матушалагь деген улан тува .
01005022	Матушалагь тувгъан сонг , Гьаногь уьч юз йыл яшай . Ону яшаву Аллагь булан бола . Ону дагъы да уланлары ва къызлары бола .
01005023	Гьаногь уьч юз алтмыш беш йыл яшай .
01005024	Ону яшаву Аллагь булан бола . Гьаногь гечинген сонг , Аллагь ону Оьзюню янына ала .
01005025	Матушалагьгъа юз сексен етти йыл болагъанда , ондан Ламегь деген улан тува .
01005026	Ламегь тувгъан сонг , Матушалагь етти юз сексен эки йыл яшай . Ондан дагъы да уланлар ва къызлар тува .
01005027	Матушалагь тогъуз юз алтмыш тогъуз йыл яшап гечине .
01005028	Ламегьге юз сексен йыл болагъанда , ондан улан тува .
01005029	Ламегь огъар Нугь деп къоюп : — Раббибиз налатлагъан топуракъда о бизге ишибизде , загьматыбызда юрекге маслагьат болуп туражакъ , — дей .
01005030	Нугь тувгъан сонг , Ламегь беш юз токъсан беш йыл яшай . Ондан дагъы да уланлар ва къызлар тува .
01005031	Ламегь етти юз етмиш етти йыл яшап гечине .
01005032	Нугьгъа беш юз йыл болагъанда , ондан Сим , Гьам ва Яфет деген уланлар тува .
01006001	Дюньяда инсанлар бирден-бир артып тербей , олардан къызлар тува .
01006002	Шо заман инсанланы къызларыны аривлюгюн гёрюп , Аллагьны уланлары оьзлер ушатгъанларын къатын этип алалар .
01006003	Раббибиз : — Мени тынышым инсанда гьаман болуп турмажакъ . О къаркъарадан къайры бир зат да тюгюл , ону яшавуну мезгили юз йигирма йыл болсун , — дей .
01006004	Шо заманларда ( шондан сонг да йимик ) дюньяда девлер — бырынгъы девюрлерден берли белгили игитлер — яшай болгъан , неге тюгюл Аллагьны уланлары инсанланы къызларына ювукълукъ эте болгъан , олар да яшлар таба болгъан .
01006005	Раббибиз дюньяда инсанлардан чыгъагъан яманлыкъ кёп экенни гёре , неге тюгюл оланы бары ойлары яманлыкъгъа бакъгъан болгъан .
01006006	О дюньяда инсанны яратгъанына гьёкюне , Ону юрегине къайгъы тюше ва :
01006007	— Мен яратгъан инсанланы барын да ер юзюнден ёкъ этежекмен , олар булан бирче гьайванланы , ерде юрюп айланагъан жанланы ва къушланы ёкъ этермен , неге тюгюл Мен оланы яратгъаныма гьёкюнгенмен , — дей .
01006008	Амма Раббибиз Нугьгъа рази болгъан .
01006009	Муна Нугьну ва ону наслусуну гьакъындагъы хабар . Шо замангъы инсанланы арасындан янгыз Нугь муъмин ва айыпсыз болгъан . о Аллагьны ёлунда юрюй болгъан .
01006010	Нугьну Сим , Гьам ва Яфет деген уьч уланы болгъан .
01006011	Дюнья Аллагьны алдында пасат ёлгъа тюшме башлай , о яманлыкълардан тола .
01006012	Аллагь дюнья пасат ёлгъа тюшме башлагъанны гёре , неге тюгюл инсанланы барысы да пасатлыкъны ёлунда юрюй болгъан .
01006013	Аллагь Нугьгъа булай дей : — Дюньяда яшайгъанланы мен ёкъ этежекмен , неге тюгюл дюнья оланы яманлыкъларындан толгъан . Мен оланы ва олар булан бирче сав дюньяны ёкъ этежекмен .
01006014	Тек сен кипарис агъачдан геме этип , ону ичинде бёлмелер эт , тыш ва ич ягъындан буса сылама сюрт .
01006015	Ону узуну юз отуз беш , генги йигирма эки , бийиклиги буса он уьч къари болсун .
01006016	Гемени уьст янында бир къари оьлчевдеги терезе , къабургъасында буса эшик эт . Гемеде биринчи , экинчи , уьчюнчю къабатлар болсун .
01006017	Мен дюньяны сувгъа батдырып , ичинде яшавну тынышы бар бары затны ёкъ этежекмен . Дюньяда яшайгъанланы бары да оьлежек .
01006018	Тек сени булан Мен разилешив бегетермен . Сен уланларынг , къатынынг ва уланларынгны къатынлары булан гемеге гирерсен .
01006019	Сени булан бары жанлардан , жут этип , эркегин де , тишисин де аларсан , шолар сени булан сав къалсын .
01006020	Къушланы гьар жынсындан , гьар гьайвандан ва ерде юрюп айланагъан гьар жандан жутларын ал , олар да сав къалсын .
01006021	Гьазирлик гёрюп , олагъа да , оьзюнге де гьар тюрлю азыкъдан да ал .
01006022	Нугь Аллагь буюргъан затланы барын да кюте .
01007001	Раббибиз Нугьгъа булай дей : — Агьлюнгню де алып , гемеге гир . Неге тюгюл , гьали яшап турагъанланы арасында Мени алдымда биргине-бир сен муъмин экенингни гёрюп тураман .
01007002	Гьалал этилген бары да жанлардан , еттишер жут этип , эркеклерин ва тишилерин ал , гьарам этилген бары да жанлардан да , экишер жут этип , эркеклерин ва тишилерин ,
01007003	кёкдеги къушланы бары да жынсындан да , еттишер жут этип , эркеклерин ва тишилерин оьзюнг булан ал . Дюньяда шоланы журалары да сакълансын .
01007004	Етти гюнден сонг Мен дюньягъа янгур явдуражакъман — о къыркъ гече , къыркъ гюн яважакъ . Мен яратгъан бары затны ер юзюнден ёкъ этежекмен .
01007005	Нугь Раббибиз буюргъан затны барын да кюте .
01007006	Нугьгъа алты юз йыл болагъанда , дюньяны сув алма башлай .
01007007	Нугь уланлары , къатыны , уланларыны къатынлары булан , сувдан яшынып , гемеде сыйына .
01007008	Гьалал ва гьарам этилген гьайванланы жынсларындан , къушлардан ва ерде юрюп айланагъан жанлардан
01007009	гемеге ону янына , Аллагь буюргъан кюйде , эркеги де , тишиси де жут-жут болуп гирелер .
01007010	Етти гюнден сонг дюньяны сув алма башлай .
01007011	Нугьну оьмюрюню алты юзюнчю йылында , йылны экинчи айында , айны он еттинчи гюнюнде терен сувланы алды йырыла , кёк тешилгендей ,
01007012	къыркъ гече , къыркъ гюн дюньягъа янгур явуп тура .
01007013	Шо гюн Нугь уланлары Сим , Гьам , Яфет , къатыны , уланларыны къатынлары булан гемеге мине .
01007014	Олар булан гьар къыр жанны , гьар гьайван-малны , ерде юрюп айланагъан гьар жанны ва гьар къушну жынслары гирелер .
01007015	Гемеге Нугьну янына ичинде жаны бар бары да затдан да экишер жут гирелер .
01007016	Раббибиз Нугьгъа буюргъан кюйде , гьар жынсдан эркеги де , тишиси де гирелер . Раббибиз Нугьну арты булан гемени эшигин яба .
01007017	Сув алыв къыркъ гюн узатылып тура . Сув кёп болгъан сайын геме гётерилип тура ва о юзме башлай .
01007018	Сув кёп болуп , дюньяны батдырып тура , геме буса юзюп тура .
01007019	Сув буса , кёклени тюбюндеги инг бийик тавланы башларын япгъанча , бирден-бир гётерилип тура .
01007020	Сув тавлардан етти метрге оьрге гётериле ва олар сувну тюбюнде гёрюнмейген болуп къала .
01007021	Шо заман ер юзюнде яшайгъан бары да зат : къушлар , гьайванлар , къыр жанлар , ерде юрюп айланагъан жанлар , бары да инсанлар — къырыла .
01007022	Къурудагъы тыныш алып яшайгъан бары да зат къырыла .
01007023	Дюньядагъы бары да зат : инсанлар , гьайванлар , ерде юрюп айланагъан жанлар , кёкдеги къушлар — бары да ер юзюнден ёкъ бола . Биргине-бир Нугь да , ону булан бирче гемеде болгъанлар да сав къалалар .
01007024	Ер юзюн сув алыв юз элли гюн узатылып тура .
01008001	Аллагь Нугьну , ону булан бирче гемеде болгъан уьй ва къыр жанланы эсге ала . Аллагь ер юзюнде ел чыгъара ва сувлар аз болма башлай .
01008002	Терен сувланы алды бегиле , кёк ябыла , янгурну явагъаны токътай .
01008003	Астаракъ ер юзюнден сув тайма башлай . Юз элли бешинчи гюн сув кемиме башлай .
01008004	Еттинчи айны он еттинчи гюнюнде геме Арарат тавланы уьстюнде токътай .
01008005	Йылны онунчу айы етишгенче , сув астаракъ артгъа тартылып тура . Онунчу айны биринчи гюнюнде тавланы башлары гёрюне .
01008006	Къыркъ гюн оьте . Оьзю этген терезени ачып ,
01008007	Нугь къыргъа къаргъаны учура . Ер юзю къуругъунча , къаргъа бир учуп гетип , бир де къайтып гелип тура .
01008008	Арты булан Нугь сув алыв битгенми экен деп , гёгюрчюнню йибере .
01008009	Тек гёгюрчюн къонма ер тапмай , къайтып геле , неге тюгюл ер юзю сувну тюбюнде къалып тура болгъан . Къолун узатып , Нугь гёгюрчюнню гемеге ала .
01008010	Етти гюнден сонг Нугь гёгюрчюнню янгыдан учуруп йибере .
01008011	О ахшам авзунда зайтун терекни янгы болгъан япырагъы да булан къайтып геле . Шо заман Нугь сув алыв токътагъанны англай .
01008012	Дагъы да етти гюн токътап , о гёгюрчюнню янгыдан учура , о буса дагъы къайтып гелмей .
01008013	Нугьну оьмюрюню алты юз биринчи йылында , биринчи айны биринчи гюнюнде сув кемий . Нугь гемени ача ва ер юзюнден сув тайгъанны гёре .
01008014	Экинчи айны йигирма еттинчи гюнюнде ер юзю къуруй .
01008015	Шо заман Аллагь Нугьгъа булай дей :
01008016	— Къатынынгны , уланларынгны ва уланларынгны къатынларын да алып , гемеден чыкъ .
01008017	Бары жанланы да : къушланы , гьайванланы , ерде юрюп айланагъан жанланы чыгъар . Олар ер юзюн толтуруп къойсун , олар яйылып артып тербесин .
01008018	Нугь да уланлары , къатыны , уланларыны къатынлары булан гемеден чыгъалар .
01008019	Ону арты булан ер юзюнде яшайгъан бары гьайванланы , ерде юрюп айланагъан бары жанланы , бары къушланы гьар жынсы чыгъалар . Аллагьны Нугьгъа этген ваъдасы ва ону булан бегетген разилешивю
01008020	Сонг Нугь Раббибизге къурбанлыкъны салагъан ер къура , гьалал этилген жанланы ва къушланы гьар жынсындан яллатып къурбан эте .
01008021	Къурбанлыкълардан гелеген арив ийислени сезе туруп , Раббибиз Оьз-оьзюне булай дей : — Энниден сонг инсанлар себеп болуп , Мен топуракъны налатламажакъман . Тап жагьил чагъындан тутуп оланы ойлары яманлыкъгъа бакъгъан буса да , Мен дагъы бары жанлы затны ёкъ этмежекмен .
01008022	Дюнья бар чакъы чачыв ва орув , сувукъ ва яллав , яз ва къыш , гюн ва гече болуп туражакъ .
01009001	Аллагь Нугьну ва ону уланларын булай деп шабагьатлай : — Кёп яшлар тапдырыгъыз , артып йиберигиз , ер юзюн толтуругъуз .
01009002	Ер юзюндеги бары да жанлар , кёкдеги бары да къушлар , ерде юрюп айланагъан бары да жанлар , денгизлердеги бары да балыкълар сизден къоркъсун ва титиресин . Олар сизин къолугъузгъа берилди .
01009003	Алда яшыл оьсюмлюклени бергеним йимик , Мен сизге ашамакъ учун бары да жанлы затны беремен .
01009004	Тек ичинде къаны булангъы этни ашамагъыз , неге тюгюл де къан яшавдур .
01009005	Сизин къаныгъыз , демек къыйылгъан жаныгъыз учун , Мен къан тёкгенни — о жан буса да , оьзге инсанны жанын къыйгъан инсан буса да — жавапгъа тартажакъман .
01009006	Биревню къанын тёкген инсанны башгъасы ону оьзюню де къанын тёксюн , неге тюгюл Аллагь инсанны Оьзюню келпетине ошатып яратды .
01009007	Яшлар тапдырыгъыз ва артып йиберигиз чи , ер юзюн толтуруп , шонда ерлешигиз !
01009008	Аллагь Нугьгъа ва ону уланларына булай дей :
01009009	— Мен сизин ва сизин наслуларыгъыз булан ва бары да гемеден чыкъгъан жанлы зат булан : къушлар , гьайван-мал ва къыр жанлар булан — ер юзюндеги бары да жанлар булан разилешив бегетемен .
01009010	
01009011	Мени сизин булангъы разилешивюм будур : энниден сонг сув алыв булан бары да жанлы затны къырмажакъман , дагъы дюньяны сув алыв булан дагъытмажакъман .
01009012	Аллагь дагъы да булай дей : — Муна Мен сизин булан ва бары да жанлы зат булан бегетген даимлик разилешивюмню белгиси :
01009013	Мен булутлагъа жаямны , демек энемжаяны илдим . О Мени де , дюньяда яшайгъанланы да арасындагъы даимлик разилешивню белгисидир .
01009014	Ер юзюню уьстюне Мен булутлар жыйгъанда , булутларда энемжая гёрюнежек .
01009015	Шо заман Мен сизин булан ва бютюн жанлы зат булангъы разилешивюмню эсге алажакъман . Дагъы бютюн жанлы затны сув алыв булан дагъытмажакъман .
01009016	Булутларда энемжаяны гёргенде , Мен дюньяда яшайгъанланы барысы да булан бегетген даимлик разилешивюмню эсге алажакъман .
01009017	Аллагь Нугьгъа : — Шо зат дюньяда яшайгъанланы барысы да булан Мен бегетген разилешивню белгисидир , — дей . Нугьну уланлары
01009018	Нугьну гемеден чыкъгъан уланлары булардыр : Сим , Гьам ва Яфет . ( Гьам — Гьананны атасы ) .
01009019	Олар уьчев болгъан , олардан ер юзюндеги бары да халкълар баш ала .
01009020	Нугь топуракъгъа къуллукъ эте болгъан . О биринчилей болуп юзюм орнатгъан инсан .
01009021	Чагъыр ичип эсирип , Нугь ялангъач кюйде чатырыны ичинде ятгъан болгъан .
01009022	Гьам ( Гьананны атасы ) ону ялангъачлыгъын гёрюп , чыгъып агъаларына о гьакъда айта .
01009023	Шо заман Сим де , Яфет де инбашларына абаларын да салып , артларын да берип , атасыны чатырына гирелер ва аба булан атасыны ялангъачлыгъын яба . Оьзлер буса башларын бир якъгъа бургъан болгъан , шо саялы да атасыны ялангъачлыгъын гёрмейлер .
01009024	Айыгъып уянгъан Нугь гиччи уланы этген затны англап ,
01009025	булай дей : — Налат болсун Гьанангъа ! О агъаларыны къара къулу болуп къалажакъ !
01009026	Дагъы да булай дей : — Симни Аллагьы болгъан Раббибизге макътав болсун ! Гьанан буса Симни къулу болуп къалсын .
01009027	Аллагь Яфетни топуракъларын генглешдирсин ! Яфетни наслулары Симни наслулары яшайгъан ерге гелип , олар булан бирче орунлашып къалсын ! Гьанан буса Яфетни къулу болуп къалсын .
01009028	Нугь сув алывдан сонг да дагъы да уьч юз элли йыл яшай .
01009029	О тогъуз юз элли йыл яшап гечине .
01010001	Муна Нугьну уланлары Симни , Гьамны ва Яфетни гьакъындагъы ва оланы наслуларыны гьакъындагъы хабар . Сув алывдан сонг Симден , Гьамдан ва Яфетден яшлар тува .
01010002	Яфетни уланлары : Гьомер , Магьогь , Мадай , Яван , Тубал , Мешегь ва Тирас .
01010003	Гьомерни уланлары : Ашкеназ , Рипат ва Тогъарма .
01010004	Яванны уланлары : Элиша , Тариш , Киттим ва Доданим .
01010005	Яванны наслулары денгизни боюндагъы топуракъларда ерлешелер . Булар къавумларына , тиллерине , топуракъларына , халкъларына гёре Симни наслулары .
01010006	Гьамны уланлары : Куш , Мисрайим , Пут ва Гьанан .
01010007	Кушну уланлары : Сева , Гьабила , Савта , Рагьама , Савтегьа . Рагьаманы уланлары : Шева ва Дедан .
01010008	Кушну Намруд деген уланы болгъан . О ер юзюнде биринчи батыр
01010009	ва Раббибизни алдындагъы гючлю гьавчу болгъан . ( Шо саялы « Раббибизни алдындагъы уллу гьавчу Намруд йимик » деген айтыв да бар ) .
01010010	Бир башлап ону пачалыгъына Бабил , Эрегь , Аккад ва Гьалне деген шагьарлар гире болгъан . Булар бары да Шинар элиндеги шагьарлар болгъан .
01010011	Шо элден Ассириягъа гетип , о шонда Ниневия , Регьоботир , Калагь
01010012	ва шолай да Ниневияны да , аслу шагьар гьисапланагъан Калагьны арасындагъы Ресен шагьарланы къура .
01010013	Мисрайимден лут , анам , легьав , наптугь
01010014	патрус , каслугь ва каптор тухумлар амалгъа геле . Капторлардан филистим тухумлар чыгъа .
01010015	Гьанандан Сайдан ( бу ону биринчи уланы ) , Гьет ,
01010016	ва шолай да гьевус , амор , гиргаш ,
01010017	хив , арк , син ,
01010018	арвад , цемар , гьамат тухумлар амалгъа геле . Гечге таба гьанан къавумлары чачылып ерлешелер .
01010019	Оланы топуракълары Сайдандан башлап Герар ва Газа шагьарлагъа ерли узатыла , мундан буса Содом , Гьомора , Адым ва Севоим шагьарлагъа багъып Лаша шагьаргъа ерли узатыла .
01010020	Булар къавумларына , тиллерине , топуракъларына , халкъларына гёре Гьамны наслулары .
01010021	Симники де яшлары бола . О бары да эвер халкъларыны ата-бабасы , Яфетни агъасы .
01010022	Симни уланлары : Элам , Ашшур , Арпагьшат , Лут ва Арам .
01010023	Арамны уланлары : Уц , Гьул , Гетер ва Маш .
01010024	Арпагьшатны Шелагь деген уланы , Шелагьны буса Эвер деген уланы бола .
01010025	Эверден эки улан тува . Оланы бирине Пелегь деп къоя , неге тюгюл ону заманында дюньяны халкълары гьариси гьар якъгъа чачыла . Экинчиси Йокътан бола .
01010026	Ону Алмадад , Шелеп , Гьацармавет , Ярагь ,
01010027	Гьадарам , Узал , Дикла ,
01010028	Авал , Авимаел , Шева ,
01010029	Апир , Гьабила ва Явав деген уланлары бола . Булар бары да Йокътанны уланлары .
01010030	Олар Мешени ва гюнтувушдагъы тавланы арасындагъы топуракъда яшайлар . Меше буса Сепар уьлкеге тийип тура .
01010031	Булар къавумларына , тиллерине , топуракъларына , халкъларына гёре Симни наслулары .
01010032	Бу Нугьну уланларыны агьлюлерини оьзлени халкъларына гёре тайпа-тухумудур . Дюньядагъы бары да халкълар сув алывдан сонг олардан амалгъа геле .
01011001	Шо заманларда бютюн дюньяда ортакъ бир тил ва бир сёйлев болгъан .
01011002	Инсанлар гюнтувушдан таба гелип , Шинар элдеги бир тюзлюкге етишелер ва шонда ерлешелер .
01011003	Олар бир-бирине : — Балчыкъдан керпич гесип , ону отда къыздырып къатдырайыкъ , — дейлер . Шолай олар ташны орнуна керпични , киречни орнуна сылама къоллама башлайлар .
01011004	Инсанлар : — Бийиклиги кёклеге етердей бинасы булангъы шагьар да къуруп , атыбызны белгили этейик , ёгъесе гьарибиз гьар якъгъа чачылып къалажакъбыз , — дейлер .
01011005	Раббибиз инсанлар къургъан шагьаргъа ва бинагъа къарамакъ учун ерге тюше .
01011006	Раббибиз булай дей : — Булар бир халкъ , барысыны да тили бир . Бу чу оланы ишлерини янгыз аввалы ! Булар чы не затгъа урунса да , артына чыгъып болар !
01011007	Оланы ягъына тюшюп , бир-бирин англап болмасын учун , оланы тилин булгъайыкъ чы !
01011008	Раббибиз оланы гьарисин гьар якъгъа чачып йибере , адамлар да оьзлени шагьарын къурагъанын токътата .
01011009	( Шо саялы шо шагьаргъа Бабил деп айтыла , неге тюгюл Раббибиз онда ер юзюнде яшайгъанланы барысыны да тилин булгъай ва гьарисин дюньяны гьар ягъына чачып йибере ) . Симни наслулары
01011010	Муна Симни ва ону наслуларыны гьакъындагъы хабар . Сув алыв битип , эки йылдан сонг , Симге юз йыл болагъанда , ондан Арпагьшат деген улан тува .
01011011	Арпагьшат тувгъан сонг , Сим беш юз йыл яшай ; ону дагъы да уланлары ва къызлары бола .
01011012	Арпагьшатгъа отуз беш йыл болагъанда , ондан Шелагь деген улан тува .
01011013	Шелагь тувгъан сонг , Арпагьшат дёрт юз уьч йыл яшай ; ону дагъы да уланлары ва къызлары бола .
01011014	Шелагьгъа отуз йыл болагъанда , ондан Эвер деген улан тува .
01011015	Эвер тувгъан сонг , Шелагь дёрт юз уьч йыл яшай ; ону дагъы да уланлары ва къызлары бола .
01011016	Эверге отуз дёрт йыл болагъанда , ондан Пелегь деген улан тува .
01011017	Пелегь тувгъан сонг , Эвер дёрт юз отуз йыл яшай ; ону дагъы да уланлары ва къызлары бола .
01011018	Пелегьге отуз йыл болагъанда , ондан Рав деген улан тува .
01011019	Рав тувгъан сонг , Пелегь эки юз тогъуз йыл яшай ; ону дагъы да уланлары ва къызлары бола .
01011020	Равгъа отуз эки йыл болагъанда , ондан Серугь деген улан тува .
01011021	Серугь тувгъан сонг , Рав эки юз етти йыл яшай ; ону дагъы да уланлары ва къызлары бола .
01011022	Серугьгъа отуз йыл болагъанда , ондан Нагьор деген улан тува .
01011023	Нагьор тувгъан сонг , Серугь эки юз йыл яшай ; ону дагъы да уланлары ва къызлары бола .
01011024	Нагьоргъа йигирма тогъуз йыл болагъанда , ондан Терагь деген улан тува .
01011025	Терагь тувгъан сонг , Нагьор юз он тогъуз йыл яшай ; ону дагъы да уланлары ва къызлары бола .
01011026	Терагьгъа етмиш йыл болагъанда , огъар Ибрайим , Нагьор , Аран деп уланлар тува . Терагьны наслулары
01011027	Муна Терагьны ва ону наслуларыны гьакъындагъы хабар . Терагьдан Ибрайим , Нагьор ва Аран деген уланлар тува . Аранны Лут деген уланы бола .
01011028	Аран буса атасы Терагьны савунда , оьз ватанында , Гьалдей элиндеги Ур деген шагьарда гечине .
01011029	Ибрайим ва Нагьор уьйленелер : Ибрайимге къатын болуп Сарай , Нагьоргъа буса Аранны къызы Милка геле . ( Аран — Милканы ва Исканы атасы ) .
01011030	Сарайдан яш болмай болгъан , шо саялы ону авлетлери болмай .
01011031	Терагь Гьалдейдеги Ур шагьарындан чыгъып , уланы Ибрайим , уланыны уланы Лут ( Аранны уланы ) ва гелини Сарай ( Ибрайимни къатыны ) булан Гьанан топурагъына чыгъып гете . Олар Гьарран деген шагьаргъа етишип , онда ерлешелер .
01011032	Терагь шонда эки юз беш йыллыкъ чагъында гечине .
01012001	Аллагь Ибрайимге булай дей : — Оьз уьлкенгни , къардашларынгны ва атангдан къалгъан ожакъны къой . Мен сагъа гёрсетген уьлкеге багъып бар .
01012002	Мен сенден бир уллу халкъ болдуражакъман ва сени шабагьатлажакъман . Мен сени атынгны белгили этежекмен , сенден таба башгъалар да шабагьатланажакъ !
01012003	Сени шабагьатлагъанны Мен де шабагьатлажакъман ! Сени налатлагъанны Мен де налатлажакъман ! Дюньяны бары да халкъларына сенден таба шабагьат болажакъ !
01012004	Раббибиз оьзюне буюргъан кюйде , Ибрайим ёлгъа тюше ; Ибрайим булан Лут да бара . Гьаррандан чыкъгъанда , Ибрайимге етмиш беш йыл бола болгъан .
01012005	Оьзю булан о къатыны Сарайны , агъасыны уланы Лутну , бары жыйгъан мал-матагьын ва Гьарранда уьюнде болгъанланы барын да алып , олар булан бирче Гьанангъа ёл чыгъа . Олар Гьанангъа етише .
01012006	Ибрайим Шегьемни ювугъундагъы Море деген уллу эмен терекни ягъына геле . Шо заманларда бу топуракъда гьананлылар яшай болгъан .
01012007	Шо заман Раббибиз Ибрайимге гёрюнюп : — Мен шу топуракъны сени наслуларынга бережекмен , — дей . Шонда Ибрайим гёрюнген Раббибизге къурбанлыкъны салагъан ер къура .
01012008	Сонг о Бет-Эл деген шагьарны гюнтувуш ягъында ерлешген тавлагъа багъып тербене ва онда оьзюню чатырларын къура . Бет-Эл шо ерни гюнбатыш ягъында , Гай деген шагьар буса гюнтувуш ягъында болгъан . Шонда Ибрайим Раббибизге къурбанлыкъны салагъан ер къуруп , Ону атын тутуп сёйлей .
01012009	Сонг о къыбла якъгъа , Негевге багъып бара . Ибрайим Сарай булан Мисриде
01012010	Шо вакъти Гьананда ачлыкъ бола . Ибрайим бир гесекге Мисриге яшама чыгъа , неге тюгюл ачлыкъ шонча да гючлю бола .
01012011	Мисриге етише туруп , о Сарайгъа булай дей : — Мен сен нечик арив экенингни билемен .
01012012	Мисрилилер сени гёрюп , сен мени къатыным экенни англажакъ . Сени сав къояжакъ , мени буса оьлтюрюп къояжакъ !
01012013	Олагъа сен мени къызардашымсан деп айтып къоярсан . Шолай этсенг , бары зат яхшы болажакъ , мени оьлюмден къутгъаражакъсан .
01012014	Ибрайим Мисриге гелгенде , мисрилилер Сарайны аривлюгюн гёрелер .
01012015	Вазирлер Сарайгъа къарап , ону аривлюгюн Мисрини пачасына макътамагъа башлайлар . Шону учун Сарайны пачаны къаласына алалар .
01012016	Ибрайим Сарайны эркъардашы деп ойлашып , пача огъар рагьмулу бола . Ибрайимге тувар , къойлар , эшеклер , къуллар , къаравашлар ва тюелер бере .
01012017	Тек пача оьзюне Ибрайимни къатыны Сарайны алгъаны саялы , Раббибиз огъар ва ону къаласындагъылагъа уллу балагьлар гелтире .
01012018	Ибрайимни чакъырып , пача огъар : — Сен этип къойгъан недир ? О сени къатынынг экенни неге яшыргъан эдинг ?
01012019	Неге къызардашым деп айтдынг ? Мен чи шолайдыр деп , ону къатын этип алгъан эдим ! Алып къатынынгны да , гет ! — дей .
01012020	О Ибрайимни къатыны да , бары мал-матагьы да булан къувалап йибермеге буйрукъ бере .
01013001	Ибрайим къатыны ва бары малы-матагьы булан Мисриден къайтып , Негевге гете ; ону булан Лут да гете .
01013002	Энни Ибрайим гьайван-малы , гюмюшю , алтыны булан бек бай бола .
01013003	Ёлун узата туруп , Ибрайим Негевден Бет-Элге багъып гете . О тап алда оьзюню чатырларын къургъан ва къурбанлыкъны салагъан ерни къургъан ерге багъып бара . Шонда Ибрайим Раббибизни атын тутуп сёйлей .
01013004	
01013005	Ибрайим булан гёчюп юрюйген Лутну да оьз гьайван-малы ва чатырлары бола .
01013006	Экевге топуракъ азлыкъ эте : оланы малы-мюлкю шонча да кёп бола чы , гьатта олагъа бирче яшама тыгъыслыкъ эте .
01013007	Ибрайимни ва Лутну къойчуларыны арасында эришивлюклер башлана . ( Шо заманларда бу ерлерде гьананлылар ва перислилер яшай болгъан ) .
01013008	Ибрайим Лутгъа булай дей : — Бизин арабызда — мени къойчуларымны да , сени къойчуларынгны да арасында — эришивлюк болмайгъан кюйню этейик , биз чи къардашларыбыз .
01013009	Муна алдынгда топуракъ — гел , биз айрылайыкъ . Сен сол якъгъа багъып барсанг , мен онг якъгъа багъып барарман . Сен онг якъгъа багъып барсанг , мен сол якъгъа багъып барарман .
01013010	Лут къарап , савлай Ёрдан Къолу тап Соаргъа ерли , Раббибизни бавудай , Мисрини топурагъыдай , сугъарылып турагъанын гёре . ( Бу затлар Раббибиз Содомну ва Гьомораны дагъытгъынча бола ) .
01013011	Лут Ёрдан Къолун сайлап , гюнтувушгъа багъып тербене . Буланы ёллары шолай айрыла .
01013012	Ибрайим Гьананда , Лут буса Къолну шагьарларыны къырыйында ерлеше . О Содомну къырыйында чатырларын да къуруп яшавлукъ эте .
01013013	Содомну халкъы яман адамлар болгъан . Олар Раббибизге къаршы кёп гюнагь ишлер эте болгъанлар .
01013014	Лут ва Ибрайим бир-биринден айрылгъандан сонг , Раббибиз Ибрайимге булай дей : — Айлананга къара ! Мундан таба темиркъазыкъгъа ва къыблагъа , гюнтувушгъа ва гюнбатышгъа къара .
01013015	Сен гёрюп турагъан бу бары топуракъны Мен даимликге сагъа ва сени наслуларынга бережекмен .
01013016	Мен сени наслунгну денгиз ягъадагъы къайыр бюртюклени санавудай кёп этежекмен . Къайыр бюртюклени санама бажарылмайгъанда йимик , шолай сени наслуларынгны да санама бажарылмажакъ .
01013017	Бар чы , топуракъны узунуна да , генгине де юрюп чыкъ , неге тюгюл Мен шону сагъа бережекмен .
01013018	Оьзюню чатырларын гёчюрюп , Ибрайим Гьеврон шагьарда , Мамре деген адамны эменлигини ювугъунда орунлаша . Шонда о Раббибизге къурбанлыкъны салагъан ер къура .
01014001	Шо вакътилерде Шинарны пачасы Амрапел , Элласарны пачасы Ариогь , Эламны пачасы Кедарламер ва Гоимни пачасы Тидал бирче жыйылып , Содомну пачасы Беругъа , Гьомораны пачасы Биршугъа , Адманы пачасы Шинавгъа , Севаимни пачасы Шемеверге , Беланы ( гьали Соар деп айтылагъан ) пачасына къаршы дав этмеге баралар .
01014002	
01014003	Артда эсгерилген беш де пача Сиддим къолда , гьалиги Тузлу денгиз бар ерде , бир-бирине къошулалар .
01014004	Олар он эки йылны узагъында Кедарламерни зулмусуну тюбюнде туралар , он уьчюнчю йыл буса баш гётерелер .
01014005	Он дёртюнчю йыл буса оьзлер де булан бирлешип иш гёреген пачалар да булан Кедарламер геле . Олар Аштерот-Карнаимде рефаимлилерден , Гьамда зузлулардан , Шав-Кирьятайымда эмлилерден , дангылны ягъасындагъы Эл-Паранда оьз тав эли Сейирде хорлулардан уьст гелелер .
01014006	
01014007	Шондан олар Эн-Мишпатгъа ( гьали Кадеш деп айтылагъан ) багъып бурулалар ва Гьасисан Тамар деген ерде яшайгъан амалакетлилерден ва аморлулардан уьст чыгъалар .
01014008	Содомну пачасы , Гьомораны пачасы , Адманы пачасы , Цевоимни пачасы ва Беланы ( гьали Соар деп айтылагъан ) пачасы Сиддим къолда Эламны пачасы Кедарламерге , Гоимни пачасы Тидалгъа , Шинарны пачасы Амрапелге , Элласарны пачасы Ариогьгъа къаршы чыгъып , олар булан дав юрютелер . Дёрт пача беш пачагъа къаршы ябушалар .
01014009	
01014010	Сиддим къолда буса сыламадан толгъан кёп къуюлар болгъан . Содомну да , Гьомораны да пачаларыны асгерлери , къачма башлап , шо къуюларда батылып къалалар . Къалгъанлары буса тавлагъа къачып гетелер .
01014011	Уьст болгъанлар Содомну ва Гьомораны бары байлыгъын , оланы бары сурсатын да алып , ёкъ болуп гетелер .
01014012	Олар Содомда яшайгъан Ибрайимни агъасыны уланы Лутну да алып гетелер . Ону бары малын-мюлкюн де чыгъарып алалар .
01014013	Сав къалгъанланы арасындан бириси , аморлу Мамрени эменлигини къырыйында яшайгъан гелгинчи Ибрайимни ягъына гелип , огъар болгъан ишни гьакъында хабарлай . Мамре , Эшкол , Анер деген агъа-инилер Ибрайим булан бирлешивде болгъанлар .
01014014	Лутну есирликде экенин билгенде , Ибрайим тувгъандан берли оьзюню уьюнде тувгъан , дав юрютюп бажарагъан уьч юз он сегиз адамын да жыйып , оланы артындан тюше . Душманланы о Дан деген шагьаргъа ерли гьызарлап юрюй .
01014015	Гече душманланы къуршавгъа алып , оланы янча ва тап Шамны темиркъазыкъ ягъында ерлешген Гьовагъа ерли къувалап юрюй .
01014016	Душманлардан о бары талагъан затын , Лутну , ону мал-матагьын , къатынгишилени ва есирлени къайтара . Мелгьиседек Ибрайимни шабагьатлай
01014017	Кедарламерден ва ону булан бирлешивдегилерден уьст болуп къайтып гелегенде , Шаве деген къолда ( гьали Пача къол деп айтылагъан ) Ибрайимни алдына Содомну пачасы чыгъа .
01014018	Аллагьу-Тааланы дин къуллукъчусу ва Салимни пачасы болгъан Мелгьиседек Ибрайимге экмек ва чагъыр чыгъара .
01014019	Мелгьиседек ону булай деп шабагьатлай : — Кёкню ва ерни Яратывчусу Аллагьу-Таала Ибрайимни шабагьатласын !
01014020	Душманларынгны сени къолунга берген Аллагьу-Таалагъа макътав болсун ! Ибрайим оьзюне тюшген затыны ондан бир пайын Мелгьиседекге бере .
01014021	Содомну пачасы Ибрайимге : — Мени адамларымны къайтар , тюшген затынгны буса оьзюнге къой , — дей .
01014022	Амма Ибрайим пачагъа булай дей : — Раббибизни , Аллагьу-Тааланы , кёклени де , ерлени де Яратывчусуну алдында къолумну гётере туруп , сени бир затынгны да , гьатта чарыкъларынгны бавларын да алмасман деп ант эте тураман мен . Шо заман сен бирдокъда : « Ибрайимни бай этген менмендир » , — деп айтып болмассан .
01014023	
01014024	Адамларыма ашавлукъгъа гетген затдан къайры магъа бир зат да тарыкъ тюгюл . Мени булан бирче давгъа гелген Энер , Эшкова Мамре оьзлеге тиеген пайларын алсынлар .
01015001	Шо агьвалатлардан сонг бираз заман оьтюп , Ибрайимге Раббибиз бир гьайран гёрюнюш гёрсете . О Раббибизни булай сёзлерин эшите : — Къоркъма , Ибрайим , Мен сени Къалкъанынгман . Сагъа уллу савгъат берилежек .
01015002	Ибрайим буса булай дей : — Есим мени , Раббим . Мен авлетсиз оьлежек бусам , Сени савгъатларынг магъа негердир ? Мени варисим — Шам деген шагьарлы Элиезер .
01015003	Сен магъа авлет бермеген сонг , мени варисим уьюмде тувгъан шо къул болуп токътажакъ .
01015004	Ибрайим Раббибизни булай сёзлерин эшите : — Сенден улан туважакъ , о да сени варисинг болуп токътажакъ .
01015005	Ибрайимни чатырдан къыргъа чыгъарып , Раббибиз огъар : — Кёкге къара , юлдузланы бир санап къара : шоланы санап боламысан ? Сени наслуларынг да шончакъы болажакъ ! — дей .
01015006	Ибрайим Аллагьгъа иман сала , шо саялы Аллагь ону къабул эте .
01015007	Раббибиз Ибрайимге : — Шу топуракъны сагъа есликге бермек учун , Мен сени Гьалдейдеги Ур деген шагьардан гелтирдим , — дей .
01015008	— Есим мени , Раббим ! Бу топуракъ меники болажакъны белгиси къайдадыр ? — дей Ибрайим .
01015009	— Магъа мунда уьч йыллыкъ сыйырны , уьч йыллыкъ эчкини , уьч йыллыкъ къойну , уьй ва къыр гёгюрчюнлерден де бирерни гелтир , — дей Раббибиз огъар .
01015010	Ибрайим жанланы гелтирип , оланы тенг этип , экишер гесекге бёле , чархларын буса бир-бирине къаршы сала . Къушланы буса бёлмей къоя .
01015011	Къыргъыйлар учуп гелип , чархлагъа ябушуп йибере , тек Ибрайим оланы кюшлей .
01015012	Гюн арта туруп , Ибрайимни къатты юху басма башлай , ону къара къоркъунчлукъ къуршап ала .
01015013	Раббибиз Ибрайимге булай дей : — Билип къой : сени наслуларынг ят элде дёрт юз йылны узагъында есирликде ва къурбатлыкъда къалажакъ .
01015014	Тек оланы есир этген халкъгъа Мен дуван этежекмен . Шондан сонг сени наслуларынг шо ерден уллу байлыкъ булан чыгъажакъ .
01015015	Сени гьакъынгда айтсакъ , сен аталарынгны янына парахатлыкъда гёчежексен , къабурунга абурлу къарт гьисапда гирежексен .
01015016	Мунда сени халкъынг дёрт наслу гетип къайтажакъ , неге тюгюл аморлуланы гюнагьлары гьали де етишип битмеген .
01015017	Гюн арта ва бары ерни къарангылыкъ къуршап ала . Бирден бёлюнген гьайванланы арасындан тютейген очакъ ва башы янгъан таякъ оьтюп гете .
01015018	Шо гюн Раббибиз Ибрайим булан булай разилешив бегете : — Сени наслуларынга Мен Мисри оьзенден тутуп уллу Фират оьзенге ерли кенлилени , кенислилени , кадмонлуланы , хетлилени , перислилени , рефаимлилени , аморлуланы , гьананлыланы , гиргашлыланы ва евуслуланы бу топуракъларын барын да беремен .
01015019	
01015020	
01015021	
01016001	Ибрайимни къатыны Сарайдан яш болмай болгъан . Ону Гьажар деген мисрили къаравашы болгъан .
01016002	Сарай Ибрайимге : — Раббим магъа авлет бермей . Мени къаравашыма ювукълукъ эт , балики , о сама да магъа яш табар , — дей . Ибрайим Сарай айтгъанны эте .
01016003	Сарай да огъар къатын этип оьзюню къаравашы мисрили Гьажарны бере . Шо вакъти Ибрайим Гьанан элде ерлешгенден берли он йыл бите болгъан .
01016004	Ибрайим Гьажаргъа ювукълукъ эте . Гьажар айлы болуп , оьзюню еси Сарайгъа оьктем къарама башлай .
01016005	Сарай Ибрайимге : — Мени абурсуз болгъанлыгъыма сен жаваплысан . Мен сагъа къатын этип къаравашымны берген эдим , о буса айлы болуп , магъа оьктем къарай . Экевюбюзге де тюз дуванын Раббибиз этсин дагъы , — дей .
01016006	— Къаравашынг оьзюнгню ихтиярынгда . Оьзюнг тюз гёреген кюйде эт , — деп жавап бере Ибрайим . Сарай Гьажаргъа зулму этме башлай . Гьажар да ондан къачып гете .
01016007	Дангылда , Шургъа багъып элтеген ёл уьстдеги булакъны ягъында , ону уьстюне Раббибизни малайиги гелип :
01016008	— Сарайны къаравашы Гьажар , къайдан гелесен , къайда барасан ? — деп сорай . — Есим Сарайдан къачып бараман , — дей о .
01016009	Раббибизни малайиги огъар булай дей : — Есинге къайтып барып , огъар таби болуп къал .
01016010	Мен сени наслуларынгны санап болмасдай кёп этежекмен .
01016011	Сен айлысан , сени уланынг болажакъ . Огъар Исмайыл деп къоярсан , неге тюгюл Раббинг сени агьынгны эшитди .
01016012	Уланынг къыр эшекдей болажакъ . О бары халкъгъа къаршы , бары халкъ буса огъар къаршы болажакъ . Къардашлары булан эришивлюкде яшап къалажакъ .
01016013	Оьзю булан сёйлеген Раббибизге Гьажар : « Сен Эл-Ройсан » , — деп ат къоя . Шо : « Мени гёреген Аллагьны оьз гёзюм булан гёрдюм ! » — деген затны англата болгъан .
01016014	Шо саялы да къуюгъа Бегьер-Лагьай-Рой деп айтыла . Шо Кадешни ва Бередни арасында ерлешген .
01016015	Гьажар Ибрайимге улан таба . Ибрайим Гьажардан тувгъан уланына Исмайыл деп къоя .
01016016	Шо вакътиде Ибрайимге сексен алты йыл битген болгъан .
01017001	Ибрайимге токъсан тогъуз йыл болагъанда , огъар Раббибиз гёрюнюп , булай дей : — Мен бары да затны Еси болгъан Аллагьман . Мени гёз алдымда яшап тур ва муъмин болуп тур .
01017002	Мен сени булан разилешив бегетежекмен , Мен сенден бир уллу халкъ болдуражакъман .
01017003	Ибрайим Ону алдында ерге къапланып ята . Аллагь булай дей :
01017004	— Къара чы ! Муна , Мен сени булан бегетеген разилешив : сен кёп халкъланы ата-бабасы болуп токътажакъсан .
01017005	Сени атынг да Ибрайим тюгюл , Ибрагьим болажакъ , неге тюгюл Мен сени кёп халкъланы ата-бабасы этежекмен .
01017006	Сени наслуларынгны артдыражакъман : бир хыйлы халкълар сенден таба баш алажакъ , сени наслуларынгдан чыкъгъанлар пачалар болажакълар !
01017007	Мени разилешивюм , сени булан ва сени наслуларынг булан даимликге бегетилип , наслудан-наслугъа берилип туражакъ . Мен сени ва сени наслуларынгны Аллагьы болажакъман .
01017008	Буссагьат сен заманлыкъгъа орунлашып яшап турагъан топуракъны Мен сагъа ва сени наслуларынга бережекмен . Бютюн Гьанан топуракъны Мен сени наслуларынга даимликге есликге бережекмен ва оланы Аллагьы болажакъман .
01017009	Сонг Аллагь Ибрагьимге булай дей : — Тек сен де , сени наслуларынг да Мени булан бегетген разилешивню наслудан-наслугъа кютмеге герексиз . Муна , Мен сизин булан бегетеген разилешив : сизин бары да эргишилеригиз сюннетленме герек .
01017010	
01017011	Мени булан бегетилген разилешивню белгиси гьисапда сюннет этдиригиз .
01017012	Сизин янгы тувгъан гьар уланъяшыгъыз сегизинчи гюн сюннет этилме герек . Шолай наслудан-наслугъа юрюлюп турсун . Сени ожагъынгда тувгъан гьар уланъяш , сени наслунгдан болмай , ят халкълардан сатылып алынгъан буса да , сюннет этилме герек .
01017013	Сёзсюз осу да , башгъасы да — уьйде тувгъаны да , сатып алынгъаны да — сюннет этилме герек . Шолай къаркъарагъызда Мени булан бегетилген даимлик разилешивню белгиси къалажакъ .
01017014	Сюннет этилмеген адам буса , Мени булан этилген разилешивню кютмегени саялы , оьз халкъындан айрылажакъ .
01017015	— Аллагь Ибрагьимге дагъы да булай дей : — Энниден сонг сени къатынынгны аты Сарай тюгюл , Сара болажакъ .
01017016	Мен ону шабагьатлажакъман , сагъа ондан улан тувдуражакъман . Мен Сараны шабагьатлажакъман , ондан таба бир хыйлы халкълар баш алажакълар . Ону наслуларындан чыкъгъанлар пачалар болажакълар .
01017017	Ибрагьим ерге къапланып ята , оьзю буса кюлемсирей туруп : — Юз йыллыкъ къартдан яшлар тувамы ? Токъсан йыл болагъан Сараны яш табагъан заманымы дагъы ? — деп ойлаша .
01017018	О Аллагьгъа : — Исмайыл сама мени варисим болсун , — дей .
01017019	— Къатынынг Сара улан табажакъ , сен огъар Исгьакъ деп къояжакъсан . Мен ону ва ону наслулары булан даимлик разилешив бегетежекмен .
01017020	Сени Исмайыл булан байлавлу тилевюнгню де къабул этдим . Мен ону шабагьатлажакъман , ону наслусун артдыражакъман ва огъар кёп санавда наслулар бережекмен . Исмайылдан он эки бий туважакъ , о уллу халкъны ата-бабасы болажакъ .
01017021	Тек Мени разилешивюм Исгьакъ булан болажакъ . Сара сагъа ону бир йылдан сонг шу вакътилерде табажакъ , — дей Аллагь огъар .
01017022	Ибрагьимге шолай да айтып , Аллагь гете .
01017023	Шо гюн Ибрагьим Аллагь оьзюне буюргъан кюйде уланы Исмайылгъа , ожагъындагъы бары да эргишилеге : тувмадан ожагъы булан байлавлу эргишилеге ва бары да сатып алгъан къуллагъа — сюннет эте .
01017024	Сюннетленген заманында Ибрагьимге токъсан тогъуз йыл ,
01017025	уланы Исмайылгъа буса он уьч йыл бола болгъан .
01017026	Бир гюнню ичинде Ибрагьим , ону уланы Исмайыл , Ибрагьимни ожагъындагъы бары да эргишилер : тувмадан ожагъы булан байлавлу эргишилер ва ят халкълардан сатылып алынгъан къуллар — сюннет этиле .
01017027	
01018001	Тюшню яллавунда Мамре эменликде Ибрагьим чатырыны алдында олтуруп турагъанда , огъар Раббибиз гёрюне .
01018002	Ибрагьим гёзлерин гётерип къарай — алдында уьч адам эретуруп тура . Чабып олагъа багъып барып , алдында ерге къапланып ятып , Ибрагьим булай дей : — Бийим , ярай буса , сени къулунг болгъан мени ягъымдан оьтюп гетип къалма хари .
01018003	
01018004	Сизге аякъларыгъызны жувма сув гелтирер , терек тюпде олтуруп ял яларсыз .
01018005	Къулугъуз болгъан мени ягъымдан оьтюп бара болгъан сонг , ёлугъузгъа чыкъгъанча , сизге хапма аш да берермен . — Яхшы . Шолай эт , — деп жавап бере олар .
01018006	Чабып чатыргъа гирип йиберип , Ибрагьим Сарагъа : — Инг яхшысындан тез бир дорба ун ал , хамур басып , экмек бишир , — дей .
01018007	Сонг Ибрагьим туварына багъып чабып йиберип , яхшы семиз бузавну ала ва тез гьазир этсин деп , къуллукъчусуна бере .
01018008	Ибрагьим оьзю къонакълагъа къаймакъ , сют , бузав эт бере . Олар ашап турагъан заманны ичинде о оланы къырыйында , терек тюпде эретуруп тура .
01018009	— Къатынынг Сара къайда ? — деп сорай олар Ибрагьимге . — Шунда , чатырда , — деп жавап бере о .
01018010	— Мен сени ягъынга тогъуз айдан къайтып гележекмен . Шо заман Сараны уланы болажакъ , — дей олардан бири . Сара буса чатырны ичинде Ибрагьимни артында эретуруп тынглап тура болгъан .
01018011	Ибрагьим ва Сара бек къарт болгъан , Сара буса яш табып болагъан чагъындан оьтген болгъан .
01018012	Ичинден кюлемсиреп , Сара булай деп ойлаша : — Мени девюрюм гетди , есим де къарт . Яш тапма насиплер де къайдадыр гьали ?
01018013	Шо заман Раббибиз Ибрагьимге булай дей : — « Къарт да болуп , мен гертиден де яш табып болурманмы дагъы ? » — деп де айтып , неге кюлеп къойду Сара ?
01018014	Раббигиз этип болмасдай гьеч зат бармы ? Мен айтылгъан болжалдан , тогъуз айдан , къайтып гележекмен , шо заман Сараны уланы болажакъ .
01018015	Къоркъгъан Сара : — Мен кюлемедим , — деп ялгъан айтып къоя . — Ёкъ , сен кюлей эдинг , — дей Раббибиз огъар . Ибрагьимни Содом саялы ялбарыву
01018016	Гетмеге деп онгарыла туруп , эргишилер эретуралар ва Содомгъа багъып къарайлар . Эргишилени узатмакъ учун , Ибрагьим олар булан бара .
01018017	Раббибиз булай дей : — Мен Ибрагьимден Оьзюмню хыялларымны яшырмасман .
01018018	Ибрагьимден таба чы бек уллу ва гючлю халкъ амалгъа гележек . Ондан таба ер юзюндеги бары халкълагъа шабагьат этилежек .
01018019	Оьзюню авлетлерине ва наслуларына Аллагьны ёлунда , демек адилли ва тюз кюйде юрюмекни буюрсун деп , Мен Ибрагьимни сайладым . Шоллукъда Мен , Рабби , огъар этген ваъдамны кютежекмен .
01018020	Шо заман Раббибиз булай дей : — Мен Содомгъа ва Гьоморагъа къаршы бакъдырылгъан бек гючлю айыплавланы эшитдим . Оланы гюнагьы оьтесиз уллу .
01018021	Мен эшитген айыплавлар гертиден де тюзмю экен деп билмек учун , тюпге багъып барма тарыкъман .
01018022	Шондан сонг эки де эргиши гете ва Содомгъа багъып бара , амма Раббибиз Ибрагьим булан бола .
01018023	Ибрагьим , Огъар ювукъ болуп , булай дей : — Яманлар булан бирге Сен гьали муъминлени де дагъытажакъмысан ?
01018024	Балики , шу шагьарда элли муъмин адам бардыр . Шо элли адамны хатиринден сама , шагьаргъа языкъсынмай , Сен шону дагъытажакъмысан ?
01018025	Шо ишни этмессен Сен ! Муъминлени яманлар булан бирге къырмассандыр , муъмин де , яман да бир къысматгъа тарымас . Шолай болма ярамас ! Бютюн дюньяны Дуванчысы адилсиз дуван этип болармы дагъы ?
01018026	— Мен Содомда элли муъминни тапсам , оланы хатиринден шо шагьаргъа языкъсынажакъман , — деп жавап бере Раббибиз .
01018027	— Шо заман Ибрагьим булай деп сёзюн узата : — Мен бир чанг , хум бусам да , амма Есиме айтма болушлукъ этейим :
01018028	эгер эллиге беш муъмин етишмесе , етишмейген шо бешевню хатиринден Сен бютюн шагьарны дагъытармысан дагъы ? — Ёкъ , эгер де шонда къыркъ беш муъминни тапсам , дагъытмасман , — деп жавап бере Раббибиз .
01018029	— Эгер онда янгыз къыркъ муъмин табулса ? — деп узата Ибрагьим . — Къыркъ болса да , шону этмесмен , — деп жавап бере Раббибиз .
01018030	— Айтажакъ сёзлериме мени Есим къазапланмасын . Эгер де онда янгыз отуз муъмин болуп къалса ? — дей Ибрагьим . — Эгер де шонда отуз муъминни тапсам , шагьаргъа языкъсынажакъман , — деп жавап бере Раббибиз .
01018031	— Есиме сорамагъа болушлукъ этейим : шонда олар янгыз йигирма бар буса ? — дей Ибрагьим . — Йигирманы хатиринден языкъсынарман , — деп жавап бере Раббибиз .
01018032	— Есим къазапланмасын , бу ахырынчы соравум — эгер де онда олар янгыз онав болса ? — дей Ибрагьим . — Онавну хатиринден языкъсынарман , — деп жавап бере Раббибиз .
01018033	Шону да айтып , Раббибиз гете , Ибрагьим буса уьюне къайта .
01019001	Ахшам болгъанда , Содомгъа эки малайик геле . Лут шагьарны къапуларыны алдында олтуруп тура болгъан . Малайиклени гёрюп , Лут оланы къаршылама чыгъа ва алдында ерге къапланып ята .
01019002	О булай дей : — Бийлерим , сизин къулугъуз болгъан мени уьюме гелигиз . Бизде гече къаларсыз , аякъларыгъызны жуварсыз , эртенинде буса ёлугъузну узатарсыз . — Ёкъ . Биз гече майданда къалайыкъ , — дей олар .
01019003	Амма Лут олагъа шолай бек тилей чи , олар рази болуп къалалар . Лут оланы уьюне гелтире , ахшамгъы ашны гьазирлей , чапелеклер бишире ва олар ашай .
01019004	Олар ятып да битгинче , шагьарда яшайгъанлар — Содомну бары да эргишилери , яшы-уллусу булан — Лутну уьюн дёрт де ягъындан аралап алалар .
01019005	Олар Лутгъа булай къычыралар : — Къайда сагъа гече къалма гелгенлер ? Чыгъар оланы мунда , биз олагъа ювукълукъ этейик чи !
01019006	Лут , посагъагъа чыгъып , арты булан эшикни яба
01019007	ва булай дей : — Къардашлар , тилеймен сизге , яман затны этмегиз !
01019008	Мени гьали де санына эргиши тиймеген эки къызым бар . Оланы берейим сизге , не сюйсегиз этигиз олагъа , тек мени ожагъыма гелгенлени къоюгъуз .
01019009	— Ёкъ бол гьали шундан ! Сен гелгинчисен , сен къалгъанмысан мунда буйрукъ этме ? Гьали сагъа ондан да бетерин этербиз ! — дейлер огъар . Олар ону уьстюне басып гелип , эшикни бузуп ачма айлана .
01019010	Тек Лутну къонакълары ону тартып , къайтарып уьйге гийирип , эшикни де бегителер .
01019011	Эшик алда эретургъанланы барын да буса , уллусу-гиччиси булан , сокъур этип къоялар . Олар нечакъы излеп айланса да , эшикни табып болмайлар .
01019012	Къонакълар Лутгъа : — Бу шагьарда дагъы да киминг бар ? Уланларынг , къызларынг , гиевлеринг , дагъы оьзге адамларынг бармы ? Барын да чыгъар мундан ,
01019013	неге тюгюл биз бу шагьарны дагъытажакъбыз ! Раббибиз Содомда яшайгъанлагъа къаршы бакъдырылгъан бек гючлю айыплавланы эшитди . О бизин муну дагъытма йиберди ! — дейлер .
01019014	Лут барып къызларыны гелешмишлерине : — Тез бу шагьардан гетигиз ! Раббибиз гьали муну дагъытажакъ , — дей . Олар буса Лут масхара этедир деп къоялар .
01019015	Танг билинип гелегенде , малайиклер Лутну : — Тез бол , къатынынгны да , эки де къызынгны да алып гет ! Ёгъесе , гюнагьлы шагьар булан бирге оьзюнг де оьлежексен ! — деп алгъасатма башлайлар .
01019016	Лут буса аста айлана болгъан . Шо заман малайиклер , Лутну , ону къатыныны ва эки де къызыны къолларындан тутуп , оланы шагьардан чыгъаралар , неге тюгюл Раббибиз Лутгъа языкъсына .
01019017	Чыкъгъанда , малайик Лутгъа булай дей : — Къачып къутул , артынга бурулуп къарама ! Къолда да узакъ токътамай , тавлагъа багъып къач , ёгъесе оьлежексен !
01019018	— Ёкъ , мени Есим !
01019019	Сени къулунг болгъан магъа нече де рагьмулусан ! Сени магъа бакъгъан якъдагъы рагьмунг зор уллу : сен мени оьлюмден къутгъардынг ! Тек тавлагъа ерли мен чабып етишип болмасман — балагь артымдан етишер , мен де оьлюп къаларман .
01019020	Къара , бираз ариде бир гиччирек шагьар бар . Шо чу бир гиччирек шагьар , магъа шонда багъып къачма изну бер . Шонда чабып етишип , мен къутгъарылажакъман , — деп жавап бере Лут .
01019021	— Яхшы . Шону да этежекмен сени хатирингден . Сен айтагъан шагьарны мен сакълажакъман .
01019022	Тек тез чабып йибер шонда . Неге тюгюл , сен шонда етишмей туруп , мен башлап болмайман , — дей малайик . ( Шо саялы да шо шагьаргъа Соар деп айтыла . )
01019023	Лут Соаргъа гелгенде , гюнеш гётерилме башлай .
01019024	Содомгъа ва Гьоморагъа Раббибиз кёклерден таба яллайгъан кюкюртню явдуруп йибере .
01019025	Раббибиз эки де шагьарны , къолну , онда яшайгъанланы барын да ва топуракъда оьсеген бары да затны дагъытып къоя .
01019026	Амма Лутну къатыны артына бурулуп къарай ва туз багъанагъа айланып къала .
01019027	Эртен тез Ибрагьим алдындагъы гюн оьзю Раббибизни алдында токътагъан ерге геле .
01019028	Содомгъа , Гьоморагъа , къолгъа къараса — топуракъдан отбашдан йимик тютюн гётерилип тура .
01019029	Къолдагъы шагьарланы дагъыта туруп , Аллагь Ибрагьимни эсге ала . Лут яшагъан шагьарланы дагъытса да , Аллагь Лутну оьлюмден къутгъара . Лут ва ону къызлары
01019030	Эки де къызын да алып , Лут Соардан тавлагъа чыгъып гете , неге тюгюл о Соарда къалмагъа къоркъа . Олар бир анакъда ерлеше .
01019031	Уллу къызы гиччисине булай дей : — Бизин атабыз къарт . Бу бютюн уьлкеде бизден яш болагъан кюйде бизин къатын этип алардай бир эргиши де ёкъ .
01019032	Атабызгъа чагъыр ичирип , ону булан ятайыкъ . Атабыздан таба тухумубузну , сёнме къоймай , узатайыкъ !
01019033	Гече олар атасын чагъыр булан эсиртелер . Уллу къызы атасыны къырыйына гелип , ону булан ята . О буса бир затны да — къызы оьзю булан не ятгъанны , не гетгенни — билмей къала .
01019034	Артындагъы гюн уллусу гиччиси къызардашына : — Гетген гече атабыз булан мен ятдым . Бу гече де ону ичирейик , сен гелип , ону булан ятарсан . Атабыздан таба тухумубузну , сёнме къоймай , узатайыкъ ! — дей .
01019035	Олар гече янгыдан атасын чагъыр берип эсиртелер . Гиччи къызы гелип , атасы булан ята . О буса бир затны да — къызы оьзю булан не ятгъанны , не гетгенни — билмей къала .
01019036	Шолай Лутну эки де къызы оьз атасындан айлы болалар .
01019037	Уллусу улан таба ва огъар Моав деп къоя . О гьалиги моавлуланы ата-бабасы .
01019038	Гиччиси де улан таба ва огъар Бен-Амми деп къоя . О гьалиги аммонлуланы ата-бабасы .
01020001	Ибрагьим шо ерлерден къыблагъа , Негевге багъып гетип , Кадешни ва Шурну ортасында яшама башлай , сонг буса Герар деген шагьарда ерлеше .
01020002	О адамлагъа къатыны Сара оьзюню къызардашы деп айтып юрюй . Шо саялы Герарны пачасы Авимелегь Сараны артындан йиберип , ону оьзюне ала .
01020003	Тек Авимелегьге гече тюшюнде Аллагь гёрюнюп , булай дей : — Шо къатынны алгъанынг саялы сен оьлежексен . Ону эри бар .
01020004	Авимелегь буса огъар тийме де тиймеген болгъан . — Есим ! Гертилей де , Сен айыпсыз халкъны оьлтюрежекмисен ? — деп ялбара о .
01020005	Шо адам чы огъар къызардашым деп оьзю айтды ! Къатын да шолай дей эди ! Мени намусум таза , мунда мени гюнагьым ёкъ !
01020006	— Герти , Мен сени намусунг таза экенни билемен . Шо саялы да Мен сени шо къатынгъа тийме къоймадым , Мени алдымда гюнагь этмекден сакъладым . Тек гьали энни ону эрине къайтар . О пайхаммар , о сен сав къалсын деп дуа этежек , сен де сав къалажакъсан . Эгер сен ону эрине къайтармасанг , оьзюнг ва бары да уьюнгдегилер де оьлежекни билип къой , — деп жавап бере огъар тюшюнде Аллагь .
01020007	
01020008	Эртенине Авимелегь бары да вазирлерин де чакъырып , бу сёзлени олагъа етишдире . Олар бары да бек къоркъалар .
01020009	Авимелегь Ибрагьимни оьзюню ягъына чакъырып , огъар булай деп бетлей : — Недир сен бизге этегенинг ? Мени де , савлай пачалыгъымны да шу гюнагьгъа тарытардай сагъа не ачув этген эдим ? Шолай этме ярамас чы !
01020010	Не саялы этдинг шо ишни ?
01020011	Ибрагьим булай деп жавап бере : — Мен бу якъларда Аллагьдан къоркъмайдыр деп ва къатыным саялы мени оьлтюрме болар деп ойлашгъан эдим .
01020012	Ондан къайры да , о гертилей де мени къызардашым . О мени атамны башгъа къатынындан болгъан къызы . Мен ону къатын этип алгъан эдим .
01020013	Тек Аллагь магъа атамдан къалгъан уьюмню къоюп сапар чыкъмагъа буйрукъ этгенде , мен огъар : « Тилеймен сагъа , магъа шу яхшылыкъны эт : къайда барып къалсакъ да , мен сени эркъардашынг деп айтып тур » , — деп айтгъан эдим .
01020014	Авимелегь Ибрагьимге къойлар , сыйырлар , къуллар-къаравашлар савгъат эте , огъар Сараны къайтара .
01020015	О Ибрагьимге булай дей : — Мени бары топурагъым сени алдынгда , не ерде сюе бусанг , шонда яшап тур .
01020016	Сарагъа буса булай дей : — Мен сени эркъардашынга бир минг гюмюш акъча беремен . Шо бары да сени булангъыланы алдында сен айыпсыз экенликни исбатлажакъ .
01020017	Ибрагьим Аллагьгъа дуа эте . Аллагь Авимелегьни , ону къатынын ва къаравашларын сав эте . Къатынгишилер къайтып яшлар табып болагъан болалар .
01020018	Ондан алда буса Ибрагьимни къатыны Сара саялы Раббибиз Авимелегьни уьюндеги бары да къатынланы яш тапмайгъан этген болгъан .
01021001	Раббибиз буса , Оьзю ваъда этген кюйде , Сараны эсине ала ва ваъдасын кюте .
01021002	Сара айлы бола ва Аллагь токъташдыргъан болжалда къарт болуп турагъан Ибрагьимге улан таба .
01021003	Сарадан янгы тувгъан уланына Ибрагьим Исгьакъ деп къоя .
01021004	Сегизинчи гюн , Аллагь оьзюне буюргъан кюйде , огъар сюннет эте .
01021005	Исгьакъ тувгъан заманда Ибрагьимге юз йыл бола болгъан .
01021006	Сара булай дей : — Аллагь мени къуванчлы гьалгъа салып къойду . Бу затны гьакъында эшитген гьар ким мени булан бирче къуванып туражакъ .
01021007	Ибрагьимге Сара кёкюрегинден яш ичирежек деп ким айтар эди ? Амма муна къарт чагъында менден огъар улан болду ! Гьажар яшы да булан къувалана
01021008	Яш торая . О эмчекден айрылгъан гюн Ибрагьим уллу той эте .
01021009	Ибрагьимни мисрили Гьажардан болгъан уланы Исгьакъ булан ойнайгъанны гёрюп ,
01021010	Сара Ибрагьимге : — Уланы да булан къаравашны къувалап чыгъар ! Неге тюгюл де , къаравашны уланы азат къатынны уланы булан бирче бир заманда да варисликге ортакъ чы болуп болмас , — дей .
01021011	Ибрагьимге оьзюню уланыны гьакъында шо сёзлени эшитме авур бола .
01021012	Амма Аллагь огъар булай дей : — Уланынгны ва къаравашны гьакъында къайгъырма . Сагъа Сара айтагъан кюйде эт , неге тюгюл сени наслунг Исгьакъдан таба узатылажакъ .
01021013	Амма къаравашны уланындан да Мен бир халкъны амалгъа гелтирежекмен . О да сени баланг чы .
01021014	Эртенине Ибрагьим Гьажаргъа аш ва тулукъ булан сув да берип , шоланы ону инбашына да салып , ону яшы да булан чыгъарып йибере . Гьажар гете ва Бер-Шеба дангылында айлана къала .
01021015	Тулукъдагъы сув битгенде , Гьажар яшны уьлкю тюпде къоя .
01021016	Яшны оьлегенин гёрмес учун , юз абат чакъы ариге де тайып , олтуруп , йылап йибере .
01021017	Тек Аллагь яш йылайгъанны эшите ва Аллагьны малайиги кёклерден Гьажаргъа булай дей : — Не болгъан сагъа , Гьажар ? Къоркъма ! Сен къойгъан яшынгны йылайгъанын Аллагь эшитди .
01021018	Тур , яшны янына бар , къолунга алып , ону рагьатландыр ! Мен ондан уллу халкъ болдуражакъман .
01021019	Аллагь Гьажарны гёзлерин ача , о да къую гёре . Ювукъ барып , о тулукъну толтура ва яшгъа ичире .
01021020	Яш торая , Аллагь да ону булан болуп тура . О Паран дангылында яшай ва яхшы окъчу бола . Анасы огъар Мисриден къатын гелтире . Ибрагьим Авимелегь булан разилешив бегете .
01021021	
01021022	Шо вакъти Авимелегь , янында асгербашы Пигьол да булан гелип , Ибрагьимге булай дей : — Сен не эте бусанг да , сагъа Аллагь кёмек эте .
01021023	Магъа , мени яшларыма , яшларымны яшларына хыянатлыкъ этмежекге Аллагьны аты булан ант эт . Мен сени булан нечик рагьмулу болгъан бусам , сен де магъа ва сени сыйындыргъан элге шолай рагьмулу болажакъгъа ант эт !
01021024	Ибрагьим де ант эте .
01021025	Шо заман Ибрагьим Авимелегьни адамлары оьзюню къуюсун чыгъарып алгъангъа кант эте .
01021026	— Мен шону ким этгенни билмеймен . Сен магъа бир зат да айтмагъан эдинг . Мен шону гьакъында эшитегеним биринчилей , — деп жавап бере Авимелегь .
01021027	Ибрагьим Авимелегьге къойлар ва сыйырлар берип , ону булан разилешив бегете .
01021028	О башгъаларындан айырып етти къойну сала .
01021029	Авимелегь огъар : — Бу етти къойну , буланы неге айырып салгъансан ? — деп сорай .
01021030	— Менден бу къойланы къабул эт . Мен бу къуюну къазгъанлыкъгъа шагьатлыкъ болуп токътажакъ шо , — дей Ибрагьим .
01021031	Шо ерге Бер-Шеба деп айтыла , неге тюгюл олар шонда бир-бирине ант этгенлер .
01021032	Бер-Шебада Ибрагьим булан разилешив бегетип , Авимелегь ва ону асгербашы Пигьол филистим топурагъына къайталар .
01021033	Ибрагьим Бер-Шебада тамариск терек орната ва Раббибизни , гьар даим де Бар болгъан Аллагьны атын тутуп сёйлей .
01021034	Ондан сонг Ибрагьим филистим топурагъында дагъы да узакъ заман яшай .
01022001	Шо агьвалатлардан сонг бираз заман оьтюп , Аллагь Ибрагьимни сынавгъа тарыта . — Ибрагьим ! — дей Аллагь огъар . — Вай ! — деп жавап бере Ибрагьим .
01022002	— Биргине-бир , кёп сюеген уланынг Исгьакъны да алып , ону да булан Мориа деген вилаятгъа бар . Онда , Мен сагъа гёрсетген тавда , уланынгны яллатып къурбан этерсен , — дей Аллагь .
01022003	Эртенине Ибрагьим эшегин де ерлеп , оьзю булан эки къуллукъчусун ва Исгьакъны да ала . О яллатып къурбан этмек учун агъач да гесип , Аллагь айтгъан ерге багъып ёл чыгъа .
01022004	Юрюй туруп , уьчюнчю гюн о арекден шо ерни гёре .
01022005	Къуллукъчуларына о булай дей : — Сиз эшек булан шу ерде токътап туругъуз , биз буса , яш да булан барып , Аллагьгъа сужда этип , сизин яныгъызгъа къайтып гелербиз .
01022006	Яллатып къурбан этмек учун онгарылгъан агъачланы алып , о Исгьакъны инбашларына сала . Сонг отну ва бичакъны алып , Исгьакъ да булан бирче дагъы да ариге юрюй .
01022007	Исгьакъ атасына : — Атам ! — дей . — Вай , уланым ? — деп жавап бере Ибрагьим . — Бизин отубуз да , агъачларыбыз да бар , яллатып къурбан этмек учун къозубуз къайда дагъы ? — деп сорай Исгьакъ .
01022008	— Уланым , яллатып къурбан этмек учунгъу къозуну Аллагь Оьзю бережек ! — дей огъар Ибрагьим . Олар экевю де ёлун узата .
01022009	Оьзюне Аллагь айтгъан ерге етгенде , Ибрагьим къурбанлыкъны салагъан ер къуруп , шонда агъачланы сала . О Исгьакъны байлап йиберип , ону къурбанлыкъны салагъан ердеги агъачланы уьстюне сала .
01022010	Шо заман о уланын соймакъ учун бичагъын чыгъара .
01022011	Амма огъар кёкден Аллагьны малайиги : — Ибрагьим , Ибрагьим ! — деп чакъырыв эте . — Вай ! — деп жавап бере о .
01022012	— Огъар къолунгну гётерме . Огъар бир зат да этме . Гьали сен Аллагьдан къоркъагъанынгны билдим , неге тюгюл оьзюнгню биргине-бир уланынгны Огъар берме къызгъанмадынг ! — дей малайик .
01022013	Шонда Ибрагьим мююзлери чырхылыкъгъа чырмалып турагъан иркни гёре . Ювукъ барып , о иркни ала ва уланыны орнуна ону яллатып къурбан эте .
01022014	Бары да шу затлар болгъан ерге Ибрагьим Ягьве-Ире деп ат тагъа . ( « Раббибиз Оьзюню тавунда бережек » деген айтыв да мундан чыкъгъан ) .
01022015	Раббибизни малайиги кёкден янгыдан Ибрагьимге шулай чакъырыв эте :
01022016	— Оьзюм булан ант этемен , — дей Рабби Аллагь : сен шу затны этгенинг , демек биргине-бир уланынгны бермеге къызгъанмагъанынг саялы ,
01022017	Мен сени шабагьатлама да бир шабагьатлажакъман дагъы ! Мен сагъа кёкдеги юлдузланы санаву чакъы , денгиз ягъадагъы къайыр бюртюклер чакъы кёп наслулар бережекмен . Сени наслуларынгны алдында душманларынгны къапулары дагъылып къалажакъ !
01022018	Мени буйругъумну кютгенинг саялы , сени наслуларынгдан таба дюньяны бары да халкъларына шабагьат этилежек .
01022019	Ибрагьим къуллукъчуларын къоюп гетген ерге къайтып геле . Олар булан бирче Бер-Шебагъа къайтып , онда яшап тура . Нагьорну наслулары
01022020	Шо агьвалатлардан сонг бираз заман оьтюп , Ибрагьимге иниси Нагьорну къатыны Милка уланлар тапгъан деген хабар етише :
01022021	Уц ( биринчи авлети ) , Буз , Кемуел ( бу Арамны атасы ) ,
01022022	Кесед , Гьасо , Пилдаш , Идлап ва Бетуел .
01022023	Бетуелден Ребека деген къыз тува . Ибрагьимни иниси Нагьоргъа къатыны Милка тапгъан сегиз де улан шулардыр .
01022024	Ондан къайры да , Нагьорну Реума деген экинчи къатыны огъар Тевагь , Гагьам , Тагьаш , Маагь деген уланлар таба .
01023001	Сара юз йигирма етти йыл яшай .
01023002	О Гьанан топурагъында ерлешген Кирият-Арба деген шагьарда ( гьали огъар Гьеврон деп айтыла ) гечине . Ибрагьим гелип , Сарагъа йылап яс эте .
01023003	Сонг буса оьлюню ягъындан тайып , хет халкъына булай дей :
01023004	— Мен бу якълардан тюгюлмен , мен гелгинчимен . Магъа гечинген къатынымны гёммек учун къабургъа ер беригиз .
01023005	Хетлилер булай жавап бере :
01023006	— Тынгла бизге , бийибиз . Бизин арабызда сен Аллагьны бийисен . Къатынынгны къабурларыбызны инг яхшысында гём . Бизин къайсыбыз да сагъа оьз тухумубузну къабурундан ер бережекбиз .
01023007	Ибрагьим туруп йиберип , бу ерни халкъы болгъан хетлилени алдында ерге къапланып ятып ,
01023008	булай дей : — Эгер сиз магъа оьлюмню гёмме ихтияр бере бусагъыз , ярай буса , Согьарны уланы Эпронгъа тилегиз ,
01023009	о магъа оьзюню авлагъыны ягъасында ерлешген Магьпелни анагъын сатсын . Гёмеген ер болсун учун , шо авлакъны мен сизин алдыгъызда гюмюш берип толу багьасына сатып алажакъман .
01023010	Хетлилени арасында олтургъан Эпрон шагьар къапуларыны алдында олтургъан бары да хетлилер де эшитеген кюйде Ибрагьимге булай дей :
01023011	— Ёкъ , бийим ! Тынгла магъа , шу авлакъны анакъ да булан бирче мен сагъа беремен . Мени халкъым шагьатдыр : мен шу авлакъны сагъа оьлюнгню гёммек учун беремен ! — дей .
01023012	Шо вилаятны халкъыны алдында ерге къапланып ятып ,
01023013	Ибрагьим Эпронгъа булай дей : Тынгла магъа , оьлюмню гёмежек авлакъ саялы менден гюмюш ал !
01023014	Эпрон булай жавап бере :
01023015	— Яхшы , бийим ! Тынгла магъа ! Шу авлакъны багьасы дёрт юз гюмюш акъча болуп токътай — оьлюнгню гёммек учун шо магъа да , сагъа да кёпмю дагъы ?
01023016	Ибрагьим Эпрон айтгъан багьагъа рази бола . Ибрагьим Эпронгъа шагьат болгъан хетлилени алдында оьзю токъташдыргъан чакъы гюмюшню оьлчеп бере : савдюгерчилени арасында юрюлеген оьлчев булан дёрт юз гюмюш акъча .
01023017	Шолай Магьпелдеги , Мамрени ювугъундагъы Эпронну авлагъы , ондагъы анакъ ва бары да тереклер де булан бирче Ибрагьимни мюлкюне гире . Шагьар къапуланы алдында жыйылгъан бары да хетлилер шогъар шагьатлар болуп токътай .
01023018	
01023019	Шондан сонг Ибрагьим къатыны Сараны гьанан топурагъында Мамрени ( гьали огъар Гьеврон деп айтыла ) къырыйындагъы Магьпелни авлагъындагъы анакъда гёме .
01023020	Авлакъ да , анакъ да , хетлилерден Ибрагьимге къалып , гёмеген ер болуп токътай .
01024001	Ибрагьим шайлы къарт болуп бите , Раббибизни шабагьаты бары да зат да ону булан болуп тура .
01024002	Оьзюню ожагъын ва уьй ишлерин юрютюп турагъан баш къулун чакъырып , Ибрагьим огъар булай дей : — Бутума да тийип , кёклени де , ерни де Аллагьы болгъан Раббибизни аты булан уланыма къатын этип ерли гьананлы къызны алмажакъгъа ,
01024003	
01024004	мени ватаныма , къардашларымны ягъына барып , Исгьакъгъа къатын шондан гелтирежекге ант эт .
01024005	— Эгер къыз мени булан мунда , бу топуракъгъа гелме сюймесе , сен чыкъгъан топуракъгъа уланынгны къайтарма герек болажакъманмы ? — деп сорай къулу .
01024006	— Бирдокъда ! Уланымны онда къайтарма !
01024007	Кёклени Аллагьы болгъан Раббибиз мени атамны ожагъындан , ватанымдан чыгъарып алды , бу топуракъны мени наслуларыма бережекмен деп магъа ант этди . Сен уланыма къатын гелтирсин деп , О сени алдынг булан Оьзюню малайигин йибережек .
01024008	Эгер къыз сени булан гелмеге сюймесе , сен антдан азат этилежексен . Тек мени уланымны онда къайтарма ! — деп жавап бере Ибрагьим .
01024009	Къул есини бутуна да тийип , ант эте .
01024010	О есини он тюесин ва кёп тюрлю багьалы савгъатларын алып , Месопотамияда Нагьор яшайгъан шагьаргъа ёлгъа тюше .
01024011	О шагьаргъа гелип , ону алдындагъы къуюну ягъында тюелерин токътатгъанда , ахшам , шагьардагъы къызлар сув алма чыгъагъан вакъти болгъан .
01024012	Ибрагьимни къулу булай дуа эте : — Раббим , бийим Ибрагьимни Аллагьы ! Бугюн ишлерим тюзелсин дагъы , есим Ибрагьимге рагьму эт дагъы !
01024013	Муна , мен гьали шагьардагъы къызлар сув алма гелеген къуюну къырыйында токътагъанман .
01024014	Къызланы бирине : « Кажинингден сув ичме къой » — деп айтарман . Эгер де шо къыз : « Ич , мен тюелеринге де гелтирермен сув » , — деп айтса , шо къызны къуллукъчунг Исгьакъгъа танглагъанынг ачыкъ болажакъ . Сен есиме рагьму этгенни белгиси шо болсун !
01024015	О шо дуасын этип де битгинче , инбашында кажини де булан Ибрагьимни иниси Нагьорну ва къатыны Милканы уланы Бетуелни къызы Ребека геле .
01024016	О бек арив ва санына эргиши тийип де битмеген къыз болгъан . О къуюгъа багъып тюшюп йиберип , кажинин толтура . Къайтып гетип бара турагъанда ,
01024017	Ибрагьимни къулу чабып ону ягъына барып : — Кажинингден ичме магъа сув бер ! — деп тилей .
01024018	— Ич , бийим , — деп , къыз шоссагьат инбашындагъы кажинин тюшюрюп , Ибрагьимни къулуна бере .
01024019	О ичген сонг , къыз : Буссагьат мен сени тюелеринге де сув гелтирермен , олар да тойгъунча ичсин , — дей .
01024020	Чалт сувну гьайванлар ичеген ерге де тёгюп , къайтып къуюгъа багъып чабып гете . Шолай бары да тюелер тойгъунча сув ташып тура .
01024021	Раббибиз оьзюню ишлерин тюзелтгенине мекенли инанмакъ учун , къул сёйлемей къарап тура .
01024022	Тюелер сувдан тойгъан сонг , о къызгъа бурнуна тагъагъан багьалы сыргъа ва авур тартагъан эки алтын билезик де бере .
01024023	Сонг о : — Кимни къызысан ? Атангны уьюнде гече къалмагъа ер табулармы ? — деп сорай .
01024024	— Мен Милканы да , Нагьорну уланы Бетуелни де къызыман .
01024025	Гьайванлар учун бизин кёп саламыбыз да , тирлигибиз де бар . Гече ятма ер де табулар , — деп жавап бере къыз .
01024026	Шо заман Ибрагьимни къулу Раббибизни алдында ерге къапланып ятып сужда эте
01024027	ва булай дей : — Бийим Ибрагьимни Аллагьы Раббибизге макътав болсун ! О бийиме гьакъ герти кюйде рагьмусун гёрсетди . Раббим мени тувра бийимни къардашларыны уьюне гелтирип къойду !
01024028	Ребека чабып уьюне , анасыны ягъына гелип , гелген къонакъны гьакъында айта .
01024029	Ребеканы эркъардашы Лабан къызардашында сыргъаны ва билезиклени гёргенде ва гелген адам ону булан нени гьакъында сёйлегенни билгенде , къуюгъа багъып алгъасай , Ибрагьимни къулуну ягъына багъып бара . О буса тюелери де булан къуюну къырыйында токътап тура болгъан . Лабан огъар :
01024030	
01024031	— Хошгелдинг , Раббибизни шабагьаты болгъан адам ! Не этесен мунда эретуруп ? Мен чи сагъа уьй гьазирлегенмен , тюелеринге де ер онгаргъанман , — дей .
01024032	Ибрагьимни къулу уьйге гире . Тюелени ерлерин чечип , олагъа салам да , тирлик де салалар , къонакъгъа ва ону ёлдашларына буса аякъларын жувма деп сув бере .
01024033	Ону алдына аш салына . Ибрагьимни къулу буса булай дей : — Мени шунда неге йибергенни айтмай туруп , мен ашамажакъман . — Айт , — деп жавап бере огъар .
01024034	О да хабарлама башлай : — Мен Ибрагьимни къулуман .
01024035	Раббибиз бийиме аявсуздан шабагьатын гёрсетип къойду , ону кёп бай этди : огъар къойлар , сыйырлар , гюмюш , алтын , къуллар , къаравашлар , тюелер , эшеклер берди .
01024036	Бийимни къатыны Сара къарт болуп турагъанда , огъар улан тапды . О бары да мюлкюн уланына берди .
01024037	Бийим уланына ерли , гьананлы къызны алмажакъгъа , оьзюню ватанына , къардашларыны янына барып , уланына къатын шондан гелтирежекге мени ант этдирди .
01024038	
01024039	Мен бийиме : « Эгер къыз мени булан гелмесе ? » — деп сорадым .
01024040	О магъа : « Алдында бары яшавум оьтген Раббибиз Оьзюню малайигин йиберип , уланыма мени халкъымдан , мени къардашларымдан къатын гелтирсин деп , сени ишлерингни тюзлежек » , — деп айтды .
01024041	Дагъы да о : « Тек сен къардашларымны къырыйына барып , олар да сагъа къыз бермесе , сен антдан азат этилежексен » , — деди .
01024042	Шолай бугюн къуюну ягъына геле туруп , мен булай дедим : « Раббим , бийим Ибрагьимни Аллагьы , эгер Сен ишлерим тюзелгенни сюе бусанг , муна мен гьали къуюну ягъында токътап тураман . Шунда сув алма деп къыз гелгенде , мен огъар : „ Кажинингден сув ичме къой “ , — деп айтажакъман .
01024043	
01024044	Эгер о : „ Ич , мен тюелеринге де гелтирермен сув “ , — деп айтса , Раббибиз шо къызны бийимни уланына къатын этип танглагъаны ачыкъ болажакъ » .
01024045	Шону гьакъында дуа этип де битмеген эдим , къарайман , инбашында кажини де булан , къуюгъа багъып тюшюп йиберип , Ребека сув ала . Мен ондан сув тиледим .
01024046	О шоссагьат магъа кажинин берип : « Ич , мен тюелеринге де гелтирермен сув » , — деди . Мен ичдим , сонг о тюелеге де сув гелтирди .
01024047	Мен огъар : « Кимни къызысан ? » — деп сорадым . О : « Милканы да , Нагьорну уланы Бетуелни де къызыман » , — деп жавап берди . Шо заман мен огъар бурнуна тагъагъан сыргъа да , билезиклер де бердим .
01024048	Мен де Раббибизни алдында ерге къапланып ятып сужда этдим . Бийимни уланына ону къардаш тайпасындан къыз алмакъ учун мени тувра шунда гелтиргени саялы , бийим Ибрагьимни Аллагьы болгъан Раббибизге алгъыш этдим .
01024049	Гьали сёз энни сизде : бийиме гьакъ герти кюйде рагьмугъузну гёрсетме хыялыгъыз бармы ? Магъа жавап беригиз , не этме герегимни билейим .
01024050	Лабан ва Бетуел булай жавап берелер : — Бу иш Раббибизден экенни гёрюп турабыз , огъар къаршы не айтып болабыз дагъы биз ?
01024051	Муна Ребека — ону оьзюнг булан алып гет . Раббибиз сюеген кюйде , о сени бийингни уланыны къатыны болсун , — дей .
01024052	Шону эшитип , Ибрагьимни къулу янгыдан Раббибизни алдында ерге къапланып ята .
01024053	Сонг о Ребекагъа гийимлер , гюмюш ва алтын тагъымчакълар , ону эркъардашына ва анасына багьалы савгъатлар чыгъарып бере .
01024054	Шондан сонг о ва ону ёлдашлары ашап , юхлама яталар . Эртенинде буса Ибрагьимни къулу : — Изну берсегиз , мен бийимни янына къайтар эдим , — дей .
01024055	Ребеканы эркъардашы ва анасы : — Бир он гюн сама турсун о бизин булан , сонг гетерсиз , — дей .
01024056	Ибрагьимни къулу : — Токътатмагъыз мени . Мени ишлеримни Раббибиз тюзлеген сонг , магъа бийимни янына къайтма изну беригиз ! — дей .
01024057	— Къызны чакъырайыкъ , оьзю не дейгенине тынглап къарайыкъ , — дей олар .
01024058	Ребеканы чакъырып , огъар : — Бу адам булан барамысан ? — деп сорай . — Бараман , — дей о .
01024059	Шо заман олар , Ребека , ону эмчек анасы , Ибрагьимни къулу ва ону ёлдашлары булан савболлаша туруп ,
01024060	Ребеканы булай деп шабагьатлайлар : — Къызардашым , сени наслуларынг мингден де , он мингден де артыкъ болсун ! Сени авлетлерингни алдында душманланы къапулары дагъылып къалсын !
01024061	Ребека ва ону къаравашлары тюелеге де минип , Ибрагьимни къулуну артына тюшелер . Олар Ребеканы да алып гетелер .
01024062	Исгьакъ буса Бегьер-Лагьай-Ройдан янгы къайтып , Негевде яшай болгъан .
01024063	Ахшам о бир затланы гьакъында ойлашма деп авлакъгъа чыкъгъанда , ювукълашып гелеген тюелени кериванын гёре .
01024064	Ребека Исгьакъны гёргенде , тюеден атылып тюшюп ,
01024065	Ибрагьимни къулуна : — Бизге багъып гелеген адам кимдир ? — деп сорай . — О мени бийим , — деп жавап бере къул . Шонда Ребека шаршавну алып йиберип , огъар чырмала .
01024066	Шо заман къулу Исгьакъгъа сапарыны гьакъында хабарлай .
01024067	Исгьакъ Ребеканы анасы Сарадан къалгъан чатыргъа гийире ва Ребека ону къатыны болуп къала . Исгьакъ Ребеканы сююп къала , сонг ону гечинген анасы булан байлавлу къайгъысы кемип тура .
01025001	Ибрагьим янгыдан къатын ала . Кетура деген янгы къатыны
01025002	огъар Зимран , Йокъшан , Медан , Мадиан , Ишбакъ ва Шуагь деген уланланы таба .
01025003	Йокъшандан Шева ва Дедан тува . Деданны наслулары — ашшурлар , летушлар ва леумлар .
01025004	Мадианны уланлары : Эпа , Эпер , Гьаногь , Абида ва Элдагьа . Булар бары да Кетураны наслусу .
01025005	Оьзюню бары да мюлкюн Ибрагьим Исгьакъгъа бере .
01025006	Бириси къатынларындан болгъан уланларын буса Ибрагьим оьзюню савунда , аявсуздан савгъатлар да берип , гюнтувуш топуракълагъа багъып , Исгьакъдан ариге чыгъарып йибере . Ибрагьимни оьлюмю
01025007	Ибрагьим юз етмиш беш йыл яшай .
01025008	О яшавдан тазза тоюп , шайлы къарт чагъында гечине ва ата-бабаларыны ягъына гёче .
01025009	Уланлары Исгьакъ ва Исмайыл ону Согьарны уланы хетли Эпронну Мамрени ювугъунда ерлешген авлагъындагъы Магьпел анагъында гёме .
01025010	Ибрагьим шо авлакъны хетлилерден сатып алгъан болгъан . Ибрагьим ва Сара шонда гёмюлгенлер .
01025011	Ибрагьим оьлген сонг , Раббибиз ону уланы Исгьакъны шабагьатлай . Исгьакъ Бегьер-Лагьай-Ройну ювугъунда яшай болгъан . Исмайылны наслулары
01025012	Муна Ибрагьимни Сараны къаравашы мисрили Гьажардан тувгъан уланы Исмайылны ва ону наслуларыны гьакъындагъы хабар .
01025013	Исмайылны уланларыны атлары , уллусундан башлап : Невайот ( Исмайылны биринчи уланы ) , Кедар , Адбеел , Мивсам ,
01025014	Мишма , Дума , Масса ,
01025015	Гьадад , Тема , Этур , Напиш ва Кедма .
01025016	Булар он эки къавумну он эки бийи болгъан Исмайылны уланлары . Оланы атлары юртлагъа ва къонушлагъа къоюлгъан .
01025017	Исмайыл юз отуз етти йыл яшай . О гечине ва ата-бабаларыны ягъына гёче .
01025018	Ону наслулары Гьабиладан башлап Ашшургъа барагъан ёлдагъы Мисрини дазусундагъы Шургъа етгинче ерлешген . Олар агъа-инилери булан татывсуз яшай болгъанлар . Исавну ва Якъубну тувмакълыгъы
01025019	Муна Ибрагьимни уланы Исгьакъны ва ону наслуларыны гьакъындагъы хабар . Ибрагьимден Исгьакъ деген улан тува .
01025020	Оьзюне къыркъ йыл болагъанда Исгьакъ Месопотамиядан арамейли Бетуелни къызы ва арамейли Лабанны къызардашы Ребеканы къатын этип ала .
01025021	Исгьакъ къатыны Ребека учун Раббибизге дуа эте , неге тюгюл ондан яш болмай болгъан . Раббибиз де ону дуасын къабул эте ва Ребека айлы бола .
01025022	Тек ону къарнындагъы уланлар бири-бири булан ябушма башлай . Дуа да этип , Ребека Раббибизге : — Неге бола экен бу зат магъа ? — деп сорай .
01025023	Раббибиз огъар булай дей : — Сени къурсагъынгда эки къавум бар , къарнынгдан эки башгъа халкъ чыгъажакъ . Оланы бириси бирисинден гючлю болуп чыгъажакъ , уллусу гиччисине къуллукъ этежек .
01025024	Чагъы етишип , эки эгиз тува .
01025025	Биринчисини уьстю къызылсув тюслю ва гьайванны гёнюдей тюкге батгъан болгъан . Огъар Исав деп къоялар .
01025026	Ону арты булан , Исавну табанын да тутуп , бириси де чыгъа . Огъар Якъуб деп къоялар . Олар тувгъанда , Исгьакъгъа алтмыш йыл бола болгъан . Исав баш авлет болмагъын сатып къоя
01025027	Уланъяшлар оьселер . Исав гьюнерли гьавчу , авлакъланы адамы , Якъуб буса юваш хасиятлы , уьй бавурлу бола .
01025028	Буланы атасы Исгьакъ къыр эчкини этин сюе болгъан , шо саялы да Исавну артыкъ гёре болгъан . Анасы Ребека буса Якъубгъа яхшы гёзден къарай болгъан .
01025029	Бир керен Якъуб шорпа этип турагъанда , Исав гьавдан талып къайтып геле .
01025030	— Магъа шу къызыл затдан ашама бер . Мен талгъанман ! — дей о Якъубгъа . ( Шо саялы да огъар Эдом деп ат такъгъанлар ) .
01025031	— Сен магъа баш авлет болма ихтиярны бер , — дей Якъуб .
01025032	— Баш авлет болмагъым магъа башгъа не бере ? Оьле тураман чы , — дей Исав .
01025033	— Биринчилей ант эт ! — дей Якъуб . Исав баш авлет болма ихтиярны Якъубгъа беремен деп ант эте .
01025034	Шо заман Якъуб Исавгъа экмек де , бурчакъ шорпа да бере . О ашап , ичип , туруп гете . Баш авлет болма ихтиярны гьакъында буса ону бир гьайы да болмай .
01026001	Уьлкеде алда , Ибрагьимни заманларында йимик , ачлыкъ бола . Исгьакъ Авимелегь деген филистим пачаны ягъына Герар шагьаргъа багъып гете .
01026002	Раббибиз Исгьакъгъа гёрюнюп , булай дей : — Мисриге барма , Мен сагъа гёрсетежек уьлкеде яшап тур .
01026003	Шо уьлке сени сыйындыражакъ , Мен буса сени булан болуп туражакъман ва сени шабагьатлажакъман . Сени атанг Ибрагьимге берген антымны кютежекмен : Мен шо бары да топуракъланы сагъа ва сени наслуларынга бережекмен .
01026004	Мен сагъа кёкдеги юлдузланы санаву чакъы кёп наслулар бережекмен . Олагъа бары да шу топуракъланы бережекмен . Сени наслуларынгдан таба дюньяны бары да халкъларына шабагьат этилежек .
01026005	Ибрагьим Магъа таби болгъаны , бары да буйрукъларымны , уьйретивлеримни кютгени саялы , Мен олагъа шабагьат этежекмен .
01026006	Шо саялы Исгьакъ Герарда ерлеше .
01026007	Мунда яшайгъанлар огъар Ребеканы гьакъында сорагъанда , о : « Бу мени къызардашым » , — деп жавап берип къоя . Исгьакъ : « О мени къатыным » , — деп айтма къоркъа , неге тюгюл де ондагъы эргишилер бек арив Ребеканы алмакъ учун , оьзюн оьлтюрер деп ойлаша .
01026008	Заман гетип тура . Бир керен филистим пачасы Авимелегь терезеден таба Исгьакъ Ребеканы къучакълап айланагъанын гёрюп къоя .
01026009	Исгьакъны оьзюню ягъына чакъырып : — О чу сени къатынынг экен ? ! Къызардашым деп неге айтдынг ? — деп сорай . — О саялы мени оьлтюрюп къояр деп къоркъа эдим , — деп жавап бере Исгьакъ .
01026010	— Недир сен бизге этегенинг ? Арабыздан ким буса да бирев сени къатынынга ювукълукъ этип къойгъан буса , уьстюбюзге чи бек уллу гюнагь тюшер эди ! — дей Авимелегь .
01026011	Авимелегь бары да халкъына : — Ким бу адамгъа яда муну къатынына тийсе , о оьлюмге тарылажакъ , — деп билдире .
01026012	Шо уьлкеде де ерлешип , Исгьакъ ашлыкъ чачма башлай . Ону гелими юз керен артыкъ бола , неге тюгюл Раббибиз ону шабагьатлай болгъан .
01026013	Ону байлыгъы артып тербей ва о бек бай адам болуп токътай .
01026014	Ону къой сиривлери , сыйыр туварлары ва кёп къуллукъчулары бола . Филистимлилер огъар гюнчюлюк этме башлай .
01026015	Олар Ибрагьимни заманында Ибрагьимни къуллары къазгъан къуюларын топуракъ тёгюп толтуралар .
01026016	Авимелегь де Исгьакъгъа : — Бизин къырыйыбыздан тайып , ари гет , неге тюгюл де сен бизден эсе хыйлы гючлю болуп токътадынг , — дей .
01026017	Исгьакъ да шо ерден тайып , ари гете . О Герар къолда чатыр къуруп орунлаша ва шонда ерлеше .
01026018	Онда о Ибрагьимни заманында къазылып , о гечинген сонг буса филистимлилер топуракъ булан басдырып къойгъан къуюланы янгыдан къазып ачма башлай . Шо къуюлагъа о Ибрагьим бир вакътилерде берген атларын къайтара .
01026019	Бир керен къолда Исгьакъны къуллары къазып булакъ чыгъара .
01026020	Тек герарлы къойчулар Исгьакъны къойчулары булан : « Шо сув бизинки ! » , — деп эришме башлайлар . Шо саялы Исгьакъ бу къуюгъа Эсек деп ат тагъа , неге тюгюл де олар ону булан эрише болгъанлар .
01026021	Башгъа къую къазалар , тек шону уьстюнден де эришивлюк бола . Шо саялы огъар Ситна деп ат тагъалар .
01026022	Шо заман Исгьакъ , дагъы да арекге гетип , бирдагъы къую къаза . Шону уьстюнден буса эришивлюк болмай . Шо къуюгъа Исгьакъ Регьобот деп ат тагъа . Шо « Биз шу топуракъда артсын деп , Раббибиз ахырда да бизге эркин топуракъ берди » деген затны англата болгъан .
01026023	Сонг Исгьакъ Бер-Шебагъа къайта .
01026024	Онда тап биринчи гечесинде огъар Раббибиз гёрюне . — Мен сени атанг Ибрагьимни Аллагьыман . Къоркъма , Мен сени буланман . Мен сени шабагьатлажакъман , сени наслунгну артдыражакъман . Мен шону къулум Ибрагьим саялы этежекмен , — дей О .
01026025	Исгьакъ шо ерде къурбанлыкъны салагъан ер къуруп ва Аллагьны атын тутуп сёйлей . Шонда чатырларын къура ва къуллары къую къазма башлайлар .
01026026	Шо заман Герардан Авимелегь вазири Агьузат ва асгербашы Пигьол булан Исгьакъны ягъына геле .
01026027	— Неге гелдигиз мени ягъыма ? Сиз чи мени сюймейген болуп , къувалап йиберген эдигиз ! — деп сорай Исгьакъ .
01026028	— Раббибиз сени булан экенни биз гёрюп турабыз , шо саялы да бизин ант байлагъанын сюебиз . Разилешив бегетейик !
01026029	Сен бизге яманлыкъ этмежекмен деп ант эт : биз де сагъа яманлыкъ этмедик чи , яхшылыкъ этдик , сени парахат гетме къойдукъ . Гьали Аллагь сени шабагьатлагъаны англашылды , — дей олар .
01026030	Исгьакъ олар учун уллу къонакълыкъ эте . Олар ашайлар , ичелер .
01026031	Эртенине олар бир-бирине ант этелер . Исгьакъ оланы йибере , олар да ону ягъындан парахатлыкъ булан гете .
01026032	Исгьакъны янына гелип , огъар сув тапгъанын билдирелер .
01026033	Исгьакъ шо къуюгъа Шеба деп ат тагъа . ( Шагьарны аты бугюнлеге ерли де Бер-Шеба . )
01026034	Оьзюне къыркъ йыл болагъанда , Исав хетли Беерни къызы Егьудитни ва хетли Элонну къызы Басематны къатынлар этип ала .
01026035	Исгьакъгъа ва Ребекагъа оланы экевю де булан яшама къыйын бола .
01027001	Бир керен къарт болгъан , гёзлери гёрмейген Исгьакъ ягъына уллу уланын чакъыра . — Уланым ! — дей о Исавгъа . — Вай , атам ! — деп жавап бере о .
01027002	— Мен гьали къарт болгъанман , магъа яшама нечакъы къалгъанны да билмеймен , — дей Исгьакъ .
01027003	Жаянгны да , окъларынгны да алып , авлакъгъа къыр эчкиге гьавгъа барып гел .
01027004	Гелтиргенде , мен сюеген кюйде татывлу этип аш биширерсен . Мен де ашап , оьлюмюмден алда сени шабагьатлажакъман .
01027005	Ребека буса оланы лакъырына тынглап тура болгъан . Исав къыр эчкиге деп гетгенде ,
01027006	о Якъубгъа булай дей : — Мен сени атанг Исавгъа къыр эчки гелтирип ,
01027007	ондан татывлу аш этмеге буюргъанны эшитдим . Атанг ашажакъ , сонг буса оьлюмюнден алда Раббибизни алдында Исавну шабагьатлажакъ .
01027008	Гьали тынгла чы , уланым , мен айтагъанны эт .
01027009	Сиривге барып , эки улакъ айырып гел . Мен оланы атанг сюеген кюйде татывлу этип биширермен ,
01027010	сен буса огъар алып барарсан . О ашап , оьлюмюнден алда сени шабагьатлажакъ .
01027011	— Агъам Исавну къаркъарасы тюкге батгъан , мени буса гёнюм таза .
01027012	Атам магъа тийип йиберсе ? Эгер де о мен оьзюн алдатагъанны англаса , мени шабагьат тюгюл , налат къаравуллай , — дей Якъуб .
01027013	— Шо налат магъа болуп къалсын , уланым . Сен мен айтагъанны эт . Бар , алып гел , дей анасы .
01027014	Якъуб улакъланы гелтире . Ребека оланы Исгьакъ сюеген кюйде татывлу этип биширип онгара .
01027015	Сонг о уллу уланы Исавну уьйде бар инг яхшы опуракъларын алып , оланы гиччиси уланы Якъубгъа гийдире .
01027016	Якъубну къолларына ва тюксюз бойнуна о улакъланы терилерин байлай .
01027017	Сонг огъар этни ва экмекни бере .
01027018	Якъуб атасыны ягъына гирип : — Атам ! — дей . — Вай , уланым ! Сен къайсысан ? — деп жавап бере Исгьакъ .
01027019	— Мен биринчи уланынг Исавман . Мен бары да затны сен айтагъан кюйде этдим . Бираз гётерилип олтур , къыр эчкиден аша , сонг магъа шабагьатынгны бер , — деп жавап бере Якъуб .
01027020	— Уланым , къыр эчкини булай нечик тез тутуп болдунг ? — деп сорай Исгьакъ . — Раббибиз , Сени Аллагьынг , мени ишимни тюзелтди , — деп жавап бере Якъуб .
01027021	— Ювукъ гел , уланым . Гел , мен сагъа тийип къарайым чы , гертилей де , Исавму экенсен ? — дей Исгьакъ .
01027022	Якъуб атасыны ягъына геле , атасы огъар тийип къарап : — Тавушу Якъубнуки , къоллар буса Исавнуки , — дей .
01027023	Якъубну къоллары да Исавну къоллары йимик тюкге батгъан саялы , Исгьакъ ону танымай ва ону шабагьатлай .
01027024	— Сен мени уланым Исавсан дагъы ? — деп сорай о Якъубгъа . — Дюрмен , атам , — деп гертилей о .
01027025	Шо заман Исгьакъ : — Бер , къыр эчкини этинден ашайым , уланым , сени шабагьатларман , — дей . Якъуб атасына аш да , чагъыр да узата . Ашап-ичип битгенде ,
01027026	Исгьакъ : — Ювукъ гел , уланым , оьп мени , — дей .
01027027	Якъуб , ювукъ гелип , атасын оьбе . Ону опуракъларыны ийисин сезип , Исгьакъ Якъубну шулай сёзлер айтып шабагьатлай : — Мени уланымны ийиси Раббим шабагьатлагъан авлакъланы ийисидир .
01027028	Аллагь сагъа кёкдеги янгурдан , ерни берекетинден таба тюшюмню , ашлыкъны , чагъырны ниъматын берсин .
01027029	Халкълар сагъа къуллукъ этсин , къавумлар алдынгда баш ийсин . Агъа-инилерингни арасында оланы бийи болажакъсан , анангны уланлары сени алдынгда баш иежеклер . Сени налатлайгъангъа оьзюне налат болсун , сени шабагьатлайгъангъа оьзюне шабагьат болсун !
01027030	— Исгьакъ Якъубну шабагьатлап , уланы атасыны ягъындан чыкъгъандокъ , гьавдан къайтып Исав геле .
01027031	О да татывлу этип аш биширип , атасына гелтирип : — Атам ! Бираз гётерил , мен гелтирген къыр эчкини этинден аша , мени шабагьатла ! — дей .
01027032	— Сен кимсен ? — деп сорай Исгьакъ . — Мен сени уланынгман , биринчи уланынгман , Исавман , — дей о .
01027033	Исгьакъ бек гьалек болуп : — Сен гелгинче , къыр эчкини этин де табып , мени ашатгъан ким эди дагъы ? Мен чи ону шабагьатладым , гьали энни шабагьат огъар болажакъ чы ! — дей .
01027034	Шо сёзлени эшитип , Исав гючлю аччы тавуш этип къычырып йибере . Сонг атасына : — Мени де шабагьатла , атам ! — деп тилей .
01027035	— Ининг мени ягъыма гелип , сагъа берилме герекли шабагьатны гьилла булан алып токътады , — дей Исгьакъ .
01027036	— Негьакъ тюгюл огъар Якъуб деп къойгъаны , о менден алдынлыкъ этегени бу экинчи керен ! Башлап о мени биринчи болма ихтиярымны алды , гьали буса мени шабагьатымны да алды ! Магъа гьеч бир шабагьат да къалмагъанмы экен дагъы ? — дей Исав .
01027037	— Мен ону сени бийинг этдим , бары да агъа-инилерин огъар къуллар этдим , огъар ашлыкъны да , чагъырны да бердим . Сени учун не этип боламан дагъы , уланым ? — дей Исгьакъ .
01027038	— Атам , сени биргине-бир шабагьатынг тюгюл ёкъму эди дагъы ? Мени де шабагьатла , атам ! — деп , Исав йылап йибере .
01027039	Исгьакъ буса огъар булай дей : — Сени яшавунг ерни берекетинден , кёкдеги янгурдан йыракъда болажакъ .
01027040	Сен къылычынг булан яшап туражакъсан , ининге къуллукъ этежексен . Тек шолай бир заман гележек — сен къаршылыкъ билдирип , бойнунгдагъы боюнсангны алып атажакъсан . Якъуб Лабанны ягъына багъып къача
01027041	Атасыны шабагьатын алгъаны саялы , Исав Якъубгъа оьчлю бола . — Узакъ къалмай мени атам гечинежек , биз де ону артындан къайгъыра туруп къалажакъбыз . Сонг буса мен иним Якъубну оьлтюрежекмен , — деп ойлаша Исав .
01027042	Амма Ребекагъа уллу уланыны хыяллары гьакъында етишдирелер . О гиччиси уланы Якъубну ягъына чакъырып , огъар : — Агъанг Исав сени оьлтюрме айлана .
01027043	Уланым , мени сёзлериме тынгла : эркъардашым Лабанны ягъына , Гьаррангъа багъып къач .
01027044	Инингни къазапланыву басылгъынча , сагъа бакъгъан якъдагъы ачуву тайгъынча , о сен оьзюне этген затны унутгъунча , онда яшап турарсан . Сонг буса мен , артынгдан йиберип , сени гелтирермен . Ёгъесе , мен бирче экевню тас этежек гюн гелип къалажакъ ! — дей
01027045	
01027046	Ребека Исгьакъгъа : — Шу хетли тиштайпалар саялы яшавдан гёнгюм чыгъып тура . Эгер Якъуб да шулар йимик , ерли , хетли къызны къатын этип алса , магъа шолай яшав негердир ? — дей .
01028001	Исгьакъ Якъубну чакъыра , ону шабагьатлап , булай буйрукъ эте : — Гьананлы къызланы къатын этип алма .
01028002	Месопотамиягъа , анангны атасы Бетуелни ягъына бар . Оьзюнге къатын этип анангны эркъардашы Лабанны къызларындан бирин ал .
01028003	Аллагь сени наслунгну артдырсын ва сагъа кёп санавда наслулар берсин дагъы ! Бир хыйлы халкълар сенден таба болсун дагъы !
01028004	Ибрагьимге берген шабагьатын О сагъа да , сени наслуларынга да берсин дагъы . Сен де Аллагь Ибрагьимге берген , сен гелгинчи болуп яшап турагъан топуракъгъа ес болуп токътажакъсан !
01028005	Исгьакъ уланын йибере , о да Месопотамиягъа , арамейли Бетуелни уланы Лабанны ягъына гете . Лабан Якъубну ва Исавну анасы Ребеканы эркъардашы болгъан .
01028006	Исав Исгьакъ Якъубну шабагьатлагъанны , ону къатын алмакъ учун Месопотамиягъа йибергенни , атасы огъар шабагьаты булан бирче гьананлы къызланы алма деп буваргъанны ,
01028007	о да , ата-анасыны айтгъанын этип , Месопотамиягъа гетгенни биле .
01028008	Шо заман Исав атасы гьананлы къызланы къабул этмейгенни англай .
01028009	О Исмайылны ягъына барып , оьзюне бирдагъы бир къатын этип Ибрагьимни уланы Исмайылны къызы , Невайотну къызардашы Магьалат деген къызны ала . Якъуб Бет-Элде тюш гёре
01028010	Шо вакътиде буса Бер-Шебадан чыгъып , Якъуб Гьаррангъа багъып ёл чыгъа .
01028011	О бир ерге етише туруп , гече бола . Шонда токътап , башыны тюбюне таш да салып , юхлама ята .
01028012	Тюшюнде о ерни де , кёкню де къошагъан батгъычны гёре . Шо батгъычдан Аллагьны малайиклери минип-тюшюп тура болгъанлар .
01028013	Раббибиз Якъубну къырыйында токътап , огъар булай дей : — Мен Раббимен , атанг Ибрагьимни , Исгьакъны Аллагьыман . Шу сен ятып турагъан топуракъны Мен сагъа ва сени наслуларынга бережекмен .
01028014	Сени наслуларынг къайыр бюртюклер чакъы кёп болажакъ . Олар гюнбатышгъа ва гюнтувушгъа , темиркъазыкъгъа ва къыблагъа багъып яйылажакълар . Сенден ва сени наслуларынгдан таба дюньяны бары да халкъларына шабагьат этилежек .
01028015	Мен даим сени булан болуп туражакъман . Сен къайда барсанг да , Мен сени къоруп сакълап туражакъман . Сени бу уьлкеге къайтарып гелтирежекмен . Мен сени къоюп къоймажакъман , ваъда этген бары да затымны яшавгъа чыгъаражакъман .
01028016	Якъуб уянып йиберип : — Гертиден де , шу ерде Раббибиз бар экен ! Мен буса шону билмей тургъанман , — дей .
01028017	О къоркъуп , булай дей : — Не къоркъунчлу ер экен бу ер ! Бу чу Аллагьны уью , кёклени къапулары !
01028018	Эртенине Якъуб оьзю башлыкъ этип ятгъан ташны ала , ону сыйлы таш йимик эретургъузуп салып , уьстюне зайтун май тёге .
01028019	Шо ерге о Бет-Эл деп ат тагъа . Шондан алда буса бу шагьарны аты Луз болгъан .
01028020	Якъуб булай ант эте : — Эгер де Аллагь мени якълай туруп , магъа аш да , опуракъ да берип , мени булан ёлда болуп турса ,
01028021	мен де парахат кюйде атамны уьюне къайтсам , Рабби мени Аллагьым болажакъ .
01028022	Мен салгъан сыйлы таш Аллагьгъа сужда этеген ер болуп токътажакъ , Сен берген бары да затдан он пайдан бир пайын Сагъа берип туражакъман .
01029001	Якъуб ёлун узата ва гюнтувуш халкъланы топурагъына етише .
01029002	О авлакъда къую ва ону ягъында уьч къой сирив гёре . Шо къуюдан сиривлени ичире болгъанлар , амма къуюну уьстю уллу таш салынып ябылгъан болгъан .
01029003	Бары да сиривлер жыйылгъанда , къойчулар шо ташны йылышдырып , къойлагъа сув ичирип , сонг къайтарып къуюну башын яба болгъанлар .
01029004	— Сиз къайдансыз , къардашлар ? — деп сорай Якъуб къойчулагъа . — Гьарранданбыз , — деп жавап бере олар .
01029005	— Нагьорну уланыны уланы Лабанны таныймысыз ? — деп сорай Якъуб . — Таныйбыз , — деп жавап бере олар .
01029006	— Нечикдир ону кюйлери ? — деп сорай Якъуб . — Яман тюгюл , яхшы . Гьона , ону къызы Рагьил де сиривлери де булан геле тура , — деп жавап бере олар .
01029007	— Гюн артгъынча гьали де узакъ заман бар , сиривлени жыйма заман болмагъан . Сиривлени де ичирип , оланы отлавлукъгъа гьайдагъыз , — дей Якъуб къойчулагъа .
01029008	— Бары да сиривлер жыйылмай туруп болмайбыз . Шо заман къуюдан ташны йылышдыражакъ , биз де къойланы ичирежекбиз , — деп жавап бере олар .
01029009	Булар сёйлеп турагъанда , Рагьил атасыны сиривлерине ювукълаша . О къойчу къыз болгъан .
01029010	Сиривлери де булан ону гелегенин гёрюп , Якъуб къуюгъа барып йиберип , ташны йылышдыра ва сиривлени ичире .
01029011	Сонг о Рагьилни де оьбюп , къычырып йылап йибере .
01029012	Къызгъа оьзю ону атасыны къызардашы Ребеканы уланы экенни айтып бере . Чабып барып , Рагьил бу хабарны атасына айта .
01029013	Оьзлеге къызардашыны уланы Якъуб гелегенни эшитип , Лабан къонакъны алдына чабып чыгъа , ону къучакълап , оьбюп , уьюне элте . Якъуб огъар оьзюню гьакъында хабарлай .
01029014	Лабан буса : — Гертилей де , сен мени къардашымсан , къаным-жанымсан ! — дей . Якъуб Лабанны уьюнде яшайгъанлы бир ай оьте . Якъуб Лияны ва Рагьилни къатынлар этип ала
01029015	Сонг Лабан огъар : — Мени къардашым болгъан сонг , магъа гьавайын ишлеп турармысан дагъы ? Нечик гьакъ тёлегенимни сюегенингни айт ? — дей .
01029016	Лабанны эки къызы болгъан , уллусуну аты Лия , гиччисиники Рагьил болгъан .
01029017	Лияны къуймур гёзлери болгъан , Рагьилни буса бети де , бою-сою да исбайы болгъан .
01029018	Якъуб Рагьилни сююп къала ва Лабангъа : — Сен магъа гиччи къызынг Рагьилни къатын этип бережекге мен сагъа етти йыл ишлежекмен , — дей .
01029019	— Яхшы . Ят адамгъа эрге баргъынча , сагъа барсын . Яша бизде , — дей Лабан .
01029020	Рагьил саялы Якъуб огъар етти йыл ишлей , тек шо етти йыл огъар бир нече гюн йимик гёрюне — шонча да бек сюе болгъан ону .
01029021	Артда да о Лабангъа : — Магъа Рагьилни къатын этип бер . Болжал етишди , гьали энни огъар меники болма заман болду , — дей .
01029022	Шо заман бары да хоншуларын да чакъырып , Лабан той эте .
01029023	Къашкъаралгъанда , о Якъубну къырыйына Рагьилни орнуна Лияны гелтирип къоя . Якъуб да ону булан ювукълукъ эте .
01029024	( Лабан Лиягъа къуллукъчу этип оьзюню къаравашы Зилпаны бере . )
01029025	Эртен болгъанда , Якъуб къарай — алдында Лия ! — Недир сен магъа этгенинг ? Рагьил саялы тюгюлмю эди мен сагъа ишлегеним ? Сен мени неге алдатдынг ? — дей Якъуб Лабангъа .
01029026	— Бизин якъларда уллу къызын къоюп , гиччисин береген адат ёкъ .
01029027	Муна шу тойну жумасы битсин , биз сагъа гиччисин де бережекбиз . Тек шо саялы сен магъа дагъы да етти йыл ишлежексен , — деп жавап бере Лабан .
01029028	Якъуб рази болуп къала . Той жумасы битген сонг , Лабан огъар гиччи къызы Рагьилни бере .
01029029	( Лабан Рагьилге къуллукъчу этип оьзюню къаравашы Валланы бере . )
01029030	Якъуб Рагьил булан ювукълукъ эте . Ону Лиядан кёп сюе . Рагьил саялы о Лабангъа дагъы да етти йыл ишлей . Якъубну авлетлери
01029031	Якъуб Лияны сюймейгенни гёрюп , Раббибиз ону яш табып болагъан эте . Рагьил буса яш табып болмай .
01029032	Айлы болуп , Лия яш таба ва огъар Рубим деп къоя . — Раббим мени къайгъымны гёрдю . Гьали энни чи эрим мени сюежек , — дей Лия .
01029033	Сонг къайтып айлы болуп , бирдагъы улан таба . — Эрим мени сюймейгенни Раббим эшитди , магъа бирдагъы улан берди ! — дей о . Уланына о Симон деп къоя .
01029034	Сонг къайтып айлы болуп , дагъы да улан таба . — Гьали энни чи эрим магъа исинежек . Мен огъар уьч улан тапдым чы ! — дей о . Уланына о Левий деп къоя .
01029035	Бирдагъы керен айлы бола ва къайтып улан таба . — Гьали Раббиме макътавлар этейим ! — дей о ва уланына Ягьуда деп къоя . Шондан сонг о бир гесекге яш тапмайгъан болуп къала .
01030001	Рагьил буса Якъубгъа яш табып болмайгъанын гёрюп , къызардашын гюллеп тура . — Магъа яш бер , ёгъесе мен оьлежекмен ! — дей о Якъубгъа .
01030002	Якъуб буса ачувланып , огъар : — Не эте , мен сагъа авлет бермейген Аллагь болуп къалгъанманмы ? — деп жавап бере .
01030003	— Муна мени къаравашым Валла . Шону булан яшап тур , о магъа къучагъыма тутуп болардай яш тапсын . Шолайлыкъда мени оьзюмню яшларым болар ! — дей Рагьил .
01030004	Рагьил эрине къатын этип къаравашы Валланы бере . Якъуб ону булан ювукълукъ эте .
01030005	О да айлы болуп , огъар улан таба .
01030006	— Аллагь магъа рагьму этди . О мени тилевюмню къабул этип , магъа улан берди — дей Рагьил . Улангъа о Дан деп къоя .
01030007	Валла къайтып айлы бола ва Якъубгъа бирдагъы улан таба .
01030008	— Мен къызардашым булан къаныгъып ябушдум , амма мен оьр чыкъдым , — дей Рагьил . Улангъа о Непталим деп къоя .
01030009	Шо заман Лия оьзюнден дагъы яш болмас деп ойлашып , Якъубгъа къатын этип къаравашы Зилпаны бере .
01030010	Зилпа Якъубгъа улан таба .
01030011	— Ишим тюзелди ! — дей Лия . Улангъа Гат деп къоя .
01030012	Зилпа Якъубгъа экинчи уланын таба .
01030013	— Не насиплимен дагъы мен ! Гьали энни къатынлар магъа насипли деп туражакълар , — дей Лия . Улангъа Ашир деп къоя .
01030014	Бир керен , оракъны заманында , Рубим авлакъда адамот таба ва анасы Лиягъа гелтире . Рагьил Лиягъа : — Уланынг тапгъан адамотну магъа бер , — дей .
01030015	— Эримни чыгъарып алгъанынг азмы ? Гьали уланым табып гелген адамотну да алма сюемисен ? — дей Лия . — Шо адамотну орнуна бу гече Якъуб сени булан ятсын , — дей Рагьил .
01030016	Шолай , ахшам Якъуб уьйге къайтгъанда , Лия ону алдына чыгъып , огъар : — Мени яныма гел . Мен сени къызардашымдан уланым тапгъан адамотну орнуна алдым , — дей . Шо гече Якъуб Лия булан ята .
01030017	Раббибиз де Лияны тилевюн къабул эте : о къайтып айлы бола ва Якъубгъа бешинчи уланын таба .
01030018	— Муну Аллагь магъа эриме къаравашымны берген саялы савгъат этип берди , — дей Лия . Уланына о Иссагьар деп къоя .
01030019	Лия къайтып айлы бола ва Якъубгъа алтынчы уланын таба .
01030020	— Аллагь магъа тизив савгъат берди ! Гьали энни чи абурлажакъ эрим мени , мен огъар алты улан тапдым чы дагъы ! — дей о . Уланына о Завулун деп къоя .
01030021	Сонг Лия къыз таба ва огъар Дина деп къоя .
01030022	Аллагь Рагьилни де унутмай , тилевюн къабул этип , ону яш табып болагъан эте .
01030023	Рагьил айлы болуп , улан таба . — Аллагь мени авлетсиз къоймай , биябурлукъдан къутгъарды , — дей о .
01030024	Уланына Юсуп деп къоя ва : — Раббим магъа бирдагъы бир улан берсин дагъы ! — деп тилей . Якъубну Лабан булангъы разилешивю
01030025	Юсуп тувгъан сонг , Якъуб Лабангъа булай дей : — Магъа уьюме , ватаныма , къайтма изну бер .
01030026	Оьзлер учун мен сагъа къуллукъ этген яшларымны да , къатынларымны да бер магъа . Мен сагъа яхшы къуллукъ этгенимни билесен !
01030027	— Тынгла магъа , ярай буса ! Сени яхшылыгъынгдан Раббибиз мени шабагьатлады деген пал тюз чыкъгъанын билдим .
01030028	Айт чы , сен нечик гьакъ тёлегенимни сюесен ? — дей огъар Лабан .
01030029	— Мен сагъа нечик яхшы къуллукъ этгенни , мени яхшылыгъымдан сиривлеринг нечакъы артып гетгенни оьзюнг билесен .
01030030	Мен гелгенде , гьайван-малынг кёп тюгюл эди , гьали , гёресен , нечакъы бар ! Мен гелгенде , Раббибиз сени шолай шабагьатлады ! Тек оьзюмню ожагъыма къачан ишлеме башлайым мен ? — деп жавап бере Якъуб .
01030031	— Айт чы , нечик гьакъ бергенимни сюесен сен ? — деп сорай Лабан . — Сенден магъа бир зат да тарыкъ тюгюл . Эгер де магъа мен айтагъанны этсенг , сиривлерингни дагъы да отлатып , сакълап туражакъман .
01030032	Гел , бугюн сиривлерингни айланып чыгъайыкъ . Мен сиривлерингден бары да увакъ , уллу дамгъалы , къара къойланы да , шолай да увакъ , уллу дамгъалы эчкилени де айырайым . Энниден сонг шолай къойлар , эчкилер сени магъа береген гьагъынг болуп токътар .
01030033	Мени гьалаллыгъымны тергеме сагъа тынч болажакъ : энниден сонг , эгер де сен гьакъ гьисапда мен не алгъан деп къарама гелип , менде увакъ , уллу дамгъасы ёкъ эчкини яда къара тюгюл къойну тапсанг , шоланы мен урлагъангъа гьисап этип къоярсан , — деп жавап бере Якъуб .
01030034	— Яхшы , сёйлешдик . Сен айтагъан кюйде болсун , — дей Лабан .
01030035	Амма шо гюнденокъ Лабан бары да ала-къула , дамгъалы эркечлени де , увакъ , уллу дамгъалы ( акъ къашгъалары булангъы ) эчкилени де , бары да къара къойланы да айырып , оланы уланларына бере .
01030036	Олар да Якъубдан юрюп уьч гюнден етеген ерге гетелер . Якъуб Лабанны къалгъан сиривлерин багъып тура .
01030037	О тал , бадам , уьрге тереклени яш бутакъларын алып , оланы къабугъун гьыз-гьыз этип ёна .
01030038	Сув ичме гелгенде , эчкилер , къойлар ёнулгъан бутакълагъа къарасын деп , шоланы олар сув ичеген ерге сала . Олар буса сув ичеген вакътисинде атылта болгъанлар .
01030039	Атылтагъан вакътисинде эчкилер гьыз-гьыз этилип ёнулгъан бутакълагъа къарайгъан саялы , оланы улакълары , къозулары ала-къула , увакъ ва уллу дамгъалы болуп тувалар .
01030040	Къойланы буса Якъуб айры сакълай , оланы Лабанны сиривлериндеги ала-къула ва къара къойларына къарап турардай буруп сала . Энни Якъубну оьзюню сиривлери бола , оланы о Лабанны сиривлеринден айры сакълай .
01030041	Къойланы инг тизивлери атылтагъан вакътисинде Якъуб сув ичеген ерге , къойлар шо чубукъланы ягъында атылтсын деп , бутакъланы оланы гёз алдына сала .
01030042	Къойланы осал тайпасы атылтагъанда буса , о бутакъланы салмай . Шолайлыкъда , осал къойлар Лабангъа тюше , тизив къойлар буса Якъубгъа тюше .
01030043	Якъуб мекенли бай болуп токътай . Ону къой ва эчки сиривлери , къуллары ва къаравашлары , тюелери ва эшеклери бола .
01031001	Якъубгъа Лабанны уланлары оьзюню гьакъында булай сёйлейгени белгили бола : « Якъуб атабызны бары байлыгъын чыгъарып алып токътады ! Оьзюню бары да байлыгъын о бизин атабыз себепли болуп жыйды ! »
01031002	Лабан оьзюне алда йимик янашмайгъанны Якъуб оьзю де эслей .
01031003	Шо заман Раббибиз де Якъубгъа : — Ватанынга , къардашларынгны ягъына къайт . Мен сени булан болуп туражакъман , — дей .
01031004	Рагьил де , Лия да оьзюню сиривлерин отлатагъан авлакъгъа чыкъсын деп айтып , Якъуб оланы артындан йибере .
01031005	Якъуб олагъа булай дей : — Мен къарайман , сизин атагъыз магъа алда йимик янашмай . Амма атамны Аллагьы даим мени булан болуп тура .
01031006	Мен сизин атагъызгъа арымай-талмай ишлегенимни оьзюгюз билесиз .
01031007	Атагъыз буса мени алдата эди , сёйлешинген гьакъны оьлчевюн гьар заман алышдырып тура эди . Янгыз Аллагь ону магъа зарал гелтирме къоймады .
01031008	Эгер атагъыз магъа : « Бары увакъ дамгъалы гьайванлар сеники болажакъ » , — десе — бары да гьайванлар увакъ дамгъалы болуп тува эди . « Сени гьагъынг ала-къула гьайванлар болажакъ » , — десе — бары да тувагъан гьайванлар ала-къула бола эди .
01031009	Шолай Аллагь магъа сизин атагъызны сиривлерин берди .
01031010	Якъуб олагъа булай деп узата : — Бир керен гьайванлар атылтагъан заманда мен тюш гёрдюм . Тюшюмде эчкилеге атылагъан бары эркечлер неде ала-къула , неде увакъ дамгъалы , неде ёлакъ экенни гёрдюм .
01031011	Аллагьны малайиги магъа тюшюмде : « Якъуб ! » — деди . « Вай ! » — деп жавап бердим .
01031012	О магъа булай деди : « Къара чы , бары да эчкилеге атылагъан эркечлер неде ала-къула , неде увакъ дамгъалы , неде ёлакъ . Сагъа Лабан этеген затланы Мен барын да гёрюп тураман .
01031013	Мен чи , Оьзюм салгъан сыйлы ташны уьстюне зайтун май да тёгюп , сен Магъа ант этген Бет-Элни Аллагьыман . Туруп , шу элден гет , ватанынга къайт » .
01031014	Рагьил ва Лия Якъубгъа булай деп жавап берелер : — Атабызны мал-мюлкюнден яда варислигинден бизге тиеген гьеч зат бармы ?
01031015	Атабыз бизин ят гёре . О бизин сатып , биз саялы алгъан бары да акъчаны харжлап токътады .
01031016	Шолай болгъан сонг , Аллагь атабыздан алгъан бары да байлыкъ бизинки , бизин уланларыбызныки болуп токътай . Шо саялы да сагъа Аллагь айтагъан кюйде эт .
01031017	Якъуб яшларын да , къатынларын да тюелеге миндирип ,
01031018	бары да байлыгъын да жыйып , Месопотамияда оьзю ес болгъан бары да гьайванын да алып , Гьанангъа , атасы Исгьакъны ягъына багъып ёл чыгъа .
01031019	Лабан шо заман къой къыркъма гете . Рагьил буса оьзю булан атасыны сужда къылагъан уьй аллагьларын да ала .
01031020	Якъуб да арамлы Лабанны шолай алдата : огъар оьзю гетегенин айтмай къоя . Лабан Якъубну артындан тербене
01031021	О бары малын-мюлкюн де алып , Фират оьзенден чыгъып , Гилат тавлагъа багъып бара .
01031022	Уьчюнчю гюн Лабангъа Якъуб гетгенни етишдирелер .
01031023	Къардашларын да алып , Лабан Якъубну артындан тербене . Етти гюнден сонг Лабан Гилат тавларда ону артындан етише .
01031024	Шо гече арамлы Лабангъа тюшюнде Аллагь гёрюнюп : — Вёре , бирдокъда Якъубгъа къоркъув берип къойма ! — дей .
01031025	Якъуб Гилат тавларда чатырларын да къуруп токътагъан болгъан . Лабан етишгенде , о къардашлары да булан Якъуб токътагъан ерни ювугъунда орунлаша .
01031026	Лабан Якъубгъа булай дей : — Сен не этесен ? Сен чи мени алдатып токътадынг ! Къызларымны давда къолгъа тюшген есирлер йимик алып къачып токътагъансан !
01031027	Неге менден яшыртгъын , мени алдатып , магъа бир зат да айтмай гетдинг ? Мен чи сени шат йырлар булан , тепни , къомузну тавушлары булан ёлгъа салар эдим .
01031028	Сен буса къызларымны да , оланы яшларын да оьбюп савболлашма сама къоймадынг . Сен авлиялыкъ этдинг .
01031029	Гьакимлигимден пайдаланып , шо затлар саялы мен сизге зарал этип болар эдим . Тек бу гече тюшюмде атангны Аллагьы гёрюнюп , магъа : « Вёре , бирдокъда Якъубгъа къоркъув берип къойма ! » — деди .
01031030	Мен сен гетгенингни билемен , неге тюгюл де атангны ожагъына къайтма сюйгенсендир . Амма мени уьй аллагьларымны урлап не эте эдинг ?
01031031	— Мени къоркъувум бар эди . Сен къызларынгны къайтарып алып къояр деп ойлаша эдим .
01031032	Тек сени уьй аллагьларынг кимде буса да биревде табулуп къалса , шо адам сав къалмажакъ ! Къардашларыбыз шагьатлар болсун : мени бары затыма къарап чыкъ , сеники болгъан бары затны ал ! — деп жавап бере Якъуб Лабангъа . Якъуб буса уьй аллагьланы Рагьил урлагъанны билмей болгъан .
01031033	Лабан Якъубну , Лияны , эки де къаравашны чатырларын тюнтюп чыгъа , тек бир зат да тапмай . Сонг о Рагьилни чатырына гире .
01031034	Шо заман Рагьил уьй аллагьланы алып , тюени ерини ичине салып , оьзю буса уьстюнде олтуруп къала . Атасы ону чатырын да тюнтюп чыгъа , тек бир зат да тапмай .
01031035	Рагьил буса атасына : — Оьзюню алдында эретуруп болмайгъаным саялы , къазапланмасын мени бийим : къатынгишилеге хас болгъан кепсизлигим бар , — дей . Лабан бары да затны хотгъап чыгъа , тек уьй аллагьланы тапмай .
01031036	Шо заман Якъуб къазапланып йиберип , Лабанны булай айыплама башлай : — Сен мени артымдан тербенердей не айыбым бар , не жинаятчы иш этгенмен мен ?
01031037	Бары затымны хотгъап чыкъдынг — оьзюнгню не затынгны тапдынг дагъы ? Мунда мени де , сени де къардашларыбызны алдында гёрсет . Экевюбюзге де олар тёре гессинлер .
01031038	Мен сагъа йигирма йыл ишледим . Шо заманны ичинде не къойларынг , не эчкилеринг ичсалмады . Сени сиривюнгдеги къойларынгны мен ашамадым .
01031039	Эгер гьайванны къыр жан талап къойса , ону сагъа гелтирмей , гьагъын тёлеп къоя эдим . Гюндюз болсун , гече болсун — гьеч тас болгъан затны менден талап эте эдинг .
01031040	Гюндюз яллав , гече сувукълукъ инжитип турду мени , амма мен кирпик къакъмай турдум .
01031041	Йигирма йыл турдум сени ягъынгда . Къызларынг саялы сагъа он дёрт йыл , гьайван-мал саялы алты йыл ишледим , сен буса даим сёйлешинген гьагъынгны оьлчевюн алышдырып турдунг .
01031042	Эгер мени булан атамны Аллагьы — Ибрагьимни Аллагьы , Исгьакъны Къоркъуву болмагъан эди буса , сен мени гьеч бир затсыз ёлума салажакъ эдинг . Тек Аллагь мени языкълыгъымны , тёкген къыйынларымны гёрюп тура : бу гече Оьзю мени янымны тутду !
01031043	Лабан Якъубгъа булай жавап бере : — Булар чы мени къызларым , мени яшларымны яшлары , мени гьайван-малым . Шунда сен гёреген зат бары да меники . Къызларымны , оланы авлетлерин сакъламакъ учун мен не этип боламан дагъы ?
01031044	Гел , разилешив бегетейик , сени де , мени де арабызда шагьатыбыз да болсун .
01031045	Шо заман Якъуб уллу ташны сыйлы таш йимик эретургъузуп сала .
01031046	О да къардашларына : — Ташлар жыйыгъыз , — дей . Олар ташлардан тёбе этип , ону ягъында ашама гиришелер .
01031047	Лабан шо тёбеге Егар-Сагьадута деп , Якъуб буса Галаад деп ат тагъа .
01031048	Лабан : — Шу тёбе бизин разилешивюбюзню шагьатыдыр , — дей . Шо саялы шо ерге Галаад деп айталар .
01031049	Дагъы да Мицпа деп де айталар , неге тюгюл Лабан булай деп де къоша : — Биз бир-бирибизден айрылгъан сонг , Раббибиз бизин тергеп турсун дагъы .
01031050	Эгер сен мени къызларыма зулму этсенг яда олардан къайры башгъа къатынлар алсанг , бизин шагьатыбыз инсан тюгюл , Аллагь экенни эсингде сакълап къой .
01031051	Бу ташлардан этилген тёбе , бу бизин арабызгъа мен салгъан сыйлы таш —
01031052	булар арабыздагъы разилешивню шагьатларыдыр . Сагъа зарал гелтирмек хыял булан тёбени ари ягъына мен де чыкъмажакъман , магъа зарал гелтирмек хыял булан тёбени , сыйлы ташны бери ягъына сен де чыкъма .
01031053	Ибрагьимни Аллагьы , Нагьорну Аллагьы бизге дуванын этсин дагъы . Якъуб да атасы Исгьакъны Къоркъуву болгъан Аллагьны аты булан ант эте .
01031054	Сонг Якъуб тавда къурбан союп , къардашларын ашгъа чакъыра . Ашап битип , олар тавда гече къалалар .
01031055	Эртен болгъанда , Лабан къызларын , оланы яшларын оьбюп , барын да шабагьатлап , уьюне къайта .
01032001	Якъуб ёлун узата . Огъар Аллагьны малайиклери ёлугъа .
01032002	Оланы гёрюп , Якъуб : — Бу Аллагьны асгер къонушудур , — дей . Шо ерге о Магьанаим деп ат тагъа .
01032003	Якъуб Сейир топурагъына , Эдом уьлкеге агъасы Исавну янына чавушларын йибере .
01032004	Огъар булай сёзлени етишдирмекни тапшура : — Мени бийиме , Исавгъа . Булай сени къулунг , Якъуб сёйлей : ят ерлерде , Лабанны ягъында мен гьали болгъунча яшап турдум .
01032005	Гьали мени оьгюзлерим , эшеклерим , къойларым , къул-къаравашым бар . Мен сагъа , мени бийиме , шу хабарны йибере туруп , сенден рагьму къаравуллайман .
01032006	Къайтып гелип , элчилер Якъубгъа : — Биз сени агъанг Исавну янына бардыкъ . Дёрт юз адам да алып , о сени къаршылама геле тура , — дей .
01032007	Якъубну уллу къоркъув ва гьалеклик къуршап ала . О адамларын , гьайван-малын , тюелерин эки къонушгъа бёле .
01032008	— Эгер Исав бир къонушгъа чапгъын этип , барын да къырып битдирип къойса , бириси къонушдагъылар сама къачып къутулма болур , — деп ойлаша Якъуб .
01032009	Якъуб Аллагьдан булай тилей : — Гьей атам Ибрагьимни Аллагьы , атам Исгьакъны Аллагьы , магъа уьюме , къардашларымны янына къайтма буйрукъ этген , магъа яхшылыкъ этежекге ваъда этген Раббим .
01032010	Сен гьаман да магъа , Сени къулунга , гёрсетип тургъан гьакъ герти рагьмунга мен лайыкълы да тюгюлмен . Мен Ёрданны ари ягъына чыгъып гетегенде , къолумда биргине-бир таягъым тюгюл ёкъ эди , гьали буса малым-мюлкюм эки къонушгъа бёлюнген .
01032011	Агъам Исавдан мени къутгъар дагъы ! Мен къоркъуп тураман : о гелип йиберип , бизин барыбызны да , къошуп къатынланы-яшланы да оьлтюрюп къояжакъ !
01032012	Сен чи магъа яхшылыкъ этежегинге ваъда этген эдинг . Сен магъа наслуларым денгиздеги къайыр бюртюклени санавудай кёп болажакъ деп ваъда этген эдинг !
01032013	Якъуб гече онда къала . О да сиривлеринден агъасы Исавгъа савгъат гьисапда
01032014	эки юз эчки , йигирма эркеч , эки юз къой , йигирма ирк ,
01032015	балалары да булангъы савулагъан отуз тюе , къыркъ сыйыр , он оьгюз , йигирма тиши ва он эркек эшек айыра .
01032016	Якъуб оланы гьар сиривню бир гьайдавчусу болагъан кюйде къулларына тапшура ва олагъа : — Алгъа багъып , сиривлени арасында мезгил къоюп юрюгюз , — дей .
01032017	Биринчи гьайдавчусуна Якъуб булай деп бувара : — Агъам Исавгъа ёлукъгъанда , о да сагъа : « Кимни къулусан ? Къайда барасан ? Кимни гьайванларын гьайдап барасан ? » — деп сораса ,
01032018	сен : « Булар къулунг Якъубну бийим Исавгъа савгъат этип йиберген гьайванлары . Оьзю Якъуб буса артда геле тура » , — деп жавап берерсен .
01032019	Якъуб экинчи гьайдавчусуна да , уьчюнчюсюне де , оьзгелерине де , Исав булан ёлукъгъанда , шолай айтарсыз деп бувара ва :
01032020	— « Къулунг Якъуб артда геле тура » , — деп къошма унутмагъыз , — дей . Алды булан савгъатлар да йиберип , Якъуб шолай Исавну рагьмусун къазанма сюе . — Сонг биз оьзюн къаршылагъанда , балики , о мени яхшы къабул этер , — деп ойлаша Якъуб .
01032021	Алды булан савгъатланы да йиберип , Якъуб къонушда гече къала . Якъуб Бирев булан ябуша
01032022	Шо гечесинде Якъуб туруп , эки де къатынын , эки де къараваш къатынын , он бир де уланын да тургъузуп , Яббокъ деген оьзенни юрюп чыгъа .
01032023	Оланы барын да ва оьзюню бары да затын да оьзенни бириси ягъасына чыгъарып ,
01032024	оьзю янгыз къала . Шонда гелип ону булан Бирев ябушма башлай ва ону булан танг къатгъанча ябушуп тура .
01032025	Якъубдан уьст гелип болмайгъанын гёрюп , О ону бутуну сом ерине бек уруп , янчып йибере ва Якъубгъа :
01032026	— Йибер мени , танг къатды , — дей . — Сен мени шабагьатлагъанча , йибермежекмен , — дей Якъуб .
01032027	— Атынг кимдир сени ? — деп сорай О . — Якъуб , — деп жавап бере .
01032028	Шо заман О : — Энниден сонг сени атынг Якъуб тюгюл , Исрайыл болажакъ , неге тюгюл де сен Аллагь булан да , адамлар булан да ябушуп туруп , уьст гелип турдунг , — дей .
01032029	— Магъа сени атынгны айт ! — деп тилей Якъуб . Тек О : — Мени атымны неге сорайсан ? — деп жавап бере ва Якъубну шабагьатлай .
01032030	Бу иш болгъан ерге Якъуб Пенуэл деп ат тагъа , шо буса « Мунда мен Аллагьны бетге-бет гёрдюм ва сав къалдым » демек бола .
01032031	Якъуб Пенуэлден чыгъып гетегенде , гюн чыгъа . О бутуну сом ери саялы акъсакълай .
01032032	( Шо саялы бугюнге ерли де Исрайылны наслулары бутну сом ерин ашамай , неге тюгюл де Якъуб булан Ябушгъан ону тап шо ерине , бутуна къарап , ургъан ) .
01033001	Якъуб къарап , алдына дёрт юз адамы да булан Исав гелегенни гёре . О Лияны , Рагьилни ва эки къаравашны гьарисин оьзлени авлетлери булан бирче пайлай .
01033002	Оланы о булай эретургъузуп сала : алда яшлары да булан къаравашлар , оланы артында яшлары да булан Лия , олардан сонг буса Рагьил ва Юсуп .
01033003	Оьзю Якъуб алгъа багъып чыгъа . Агъасына ювукълашгъанча , ону алдында етти керен ерге къаплана .
01033004	Тек Исав ону алдына чабып барып , ону къучакълап , бавруна баса , оьбе , олар экевю де йылап алалар .
01033005	Исав къатынгишилени ва яшланы гёрюп : — Булар сени кимлеринг бола ? — деп сорай . — Булар магъа , сени къулунга , Аллагь Оьзюню рагьмусу булан берген яшлар , — деп жавап бере Якъуб .
01033006	Къаравашлар яшлары да булан ювукъ гелип , Исавну алдында тобукъдан туруп , баш уралар .
01033007	Сонг шо кюйде яшлары булан Лия ювукъ гелип , баш уралар , сонг Рагьил булан Юсуп баш уралар .
01033008	— Ёлда магъа ёлукъгъан не сиривлер эди ? — деп сорай Исав . — Олар булан сени рагьмунгну къазанма умут эте эдим , бийим , — деп жавап бере Якъуб .
01033009	— Мени бар затым магъа бола , иним . Оьзюнгню малынгны оьзюнге къой , — дей Исав .
01033010	— Ёкъ , рагьму эт , ярай буса , савгъатларымны ал ! Сени булан гёрюшмек магъа рагьмулу Аллагь булан бетге-бет гёрюшмекге тенг эди , сен бусанг магъа булай рагьмулусан !
01033011	Мени савгъатымны къабул эт . Аллагь рагьмусун гёрсетди , мени бары затым бар , — дей Якъуб . Якъуб Исавгъа кёп тилей , о да савгъатланы алма рази бола .
01033012	— Ёлгъа тюшейик . Мен сени булан гелемен , — дей Исав Якъубгъа .
01033013	Тек Якъуб булай дей : — Сен , бийим , яшлар нечик осал болагъанны билесен . Къойларым да , сыйырларым да буса савула , оланы чалт гьайдап турса , бир гюнден къырылып къалажакъ .
01033014	Сен , бийим , алдым булан бар , мен буса , сени къулунг , артынгдан аста булан , яшланы да , гьайванланы да юрюшюне гёре аста булан гелермен . Артынг булан , бийим , Сейирге етишермен .
01033015	— Сени булан мени адамларымны да къояйым , — дей Исав . — Негер тарыкъдыр ? Сен , бийим , магъа артыкъ рагьмулусан , — дей Якъуб .
01033016	Шо гюн Исав Сейирге ёл чыгъа .
01033017	Якъуб буса Суккот деген шагьаргъа багъып ёл чыгъа . Онда о оьзюне уьй къура , гьайван-малына буса аранлар эте . ( Шо саялы шо ерге Суккот деп айтыла ) .
01033018	Месопотамиядан сапарын эсен-аман тамамлап , Якъуб Гьанандагъы Шегьем шагьаргъа етише ва ону къырыйында чатырларын къура .
01033019	Оьзю чатырларын къургъан ерни топурагъын о Шегьемни атасы Гьаморну уланларындан юз гюмюш акъчагъа ала .
01033020	Шонда о къурбанлыкъны салагъан ер къуруп , огъар Эл , Исрайылны Аллагьы деп ат тагъа .
01034001	Якъубну Лиядан болгъан Дина деген къызы ерли къызланы ягъына деп бара .
01034002	Шо элни гьакими гьивейли Гьаморну уланы Шегьем Динаны гёре , ону тутуп , гюч булан ону хорлай .
01034003	О Якъубну къызы Динаны сююп , ону ушатып къоя , арив сёзлер сёйлей .
01034004	Атасы Гьаморгъа : — Шо къызны магъа къатын этип ал , — дей .
01034005	Якъуб къызы Дина хорлангъанны биле . Шо вакътиде ону уланлары авлакъда гьайван-мал сакълап тура болгъанлар . Олар гелгинче , Якъуб бир зат да этмей тура .
01034006	Шегьемни атасы Гьамор Якъубну ягъына сёйлеме деп геле .
01034007	Шо заман буса Якъубну уланлары болгъан ишни де англап , уьюне къайтып тура болгъанлар . Олар тазза къазапланып , оьчленип тура болгъанлар , неге тюгюл де Якъубну къызын хорламакъ — Исрайыл учун уллу биябурлукъ : шолай этме ярамас !
01034008	Гьамор булай дей : — Уланым Шегьем сени къызынгны сююп къалгъан . Ону уланыма къатын этип беригиз !
01034009	Биз сизин булан къардаш боларбыз , сизин къызларыгъызны бизинкилеге къатынлар этип берерсиз , бизин къызларыбызны сизинкилеге къатынлар этип аларсыз .
01034010	Бизин булан бирче яшап къалыгъыз , уьлкебиз сизин алдыгъызда тура . Мунда да ерлешип , эркин кюйде айланып , топуракълагъа ес болуп боласыз .
01034011	Шегьем оьзю буса Динаны атасына ва эркъардашларына булай дей : — Рагьму этигиз , мен сизге не айтсагъыз да бережекмен !
01034012	Лап уллу къалымны , лап багьалы савгъатланы токъташдырыгъыз . Сиз айтгъан бары да затны бережекмен , тек сиз шо къызны магъа къатын этип беригиз .
01034013	Шогъар Якъубну уланлары Шегьемге ва ону атасы Гьаморгъа гьилла булан жавап бере , неге тюгюл де Шегьем оланы къызардашы Динаны хорлагъан .
01034014	— Биз шону этип болмайбыз . Къызардашыбызны сюннет этилинмеген эргишиге бермек бизин учун биябурлукъ болажакъ .
01034015	Янгыз бир шарт булан , демек , эгер де сизин эргишилеригиз бизин йимик сюннет этилинсе , биз рази болажакъбыз .
01034016	Шо заман биз сизге къызларыбызны бережекбиз , оьзюбюз де сизин къызларыгъызны алажакъбыз . Биз де сизин булан яшап , бир халкъ болуп къалажакъбыз .
01034017	Эгер де сиз бизге тынгламай , оьзюгюзге сюннет этдирмесегиз , къызыбызны да алып гетебиз , — дей олар .
01034018	Гьамор да , Шегьем де салынгъан шо шартлагъа рази болалар .
01034019	Шегьем чалтлыкъда олар айтгъан затны кютме башлай , неге тюгюл де Якъубну къызын сюе болгъан . Шегьемни атасыны ожагъында инг де кёп абуру болгъан .
01034020	Олар шагьарны къапуларына багъып баралар . Шо ерде шагьарны жыйынлары оьтгериле болгъан . Гьамор ва Шегьем шагьарлылагъа булай дей :
01034021	— Бу адамлар парахатлыкъ булан гелген . Олар бизин топуракъда ерлешип , онда эркин кюйде айлансынлар . Олар учун да ерлерибиз нечакъы да бар . Оланы къызларын къатын этип биз де алайыкъ , олагъа бизин къызларыбызны да берейик .
01034022	Тек олар бизин булан яшап , бир халкъ болуп къалма бир шарт булан рази бола : бизин бары да эргишилерибиз олар йимик сюннетленме гереклер .
01034023	Эгер оланы шо шартын кютсек , оланы сиривлери , мюлкю , гьайван-малы — бары да бизинки болуп къалажакъ , олар бизин булан бирче яшап къалажакъ !
01034024	Шагьарлылар Гьамор ва Шегьем айтгъангъа рази болалар ва шагьарны бары да эргишилери сюннет этиле .
01034025	Уьчюнчю гюн буса , олар авруп турагъанда , Якъубну Симон ва Левий деген уланлары — Динаны эркъардашлары , къылычлар да алып , гьеч бир пуршавсуз шагьаргъа гирелер ва шагьардагъы бары да эргишилени оьлтюрелер .
01034026	Гьаморну ва Шегьемни къылыч булан оьлтюрелер . Шегьемни уьюнден Динаны да алып гетелер .
01034027	Сонг къыргъын болгъан ерге гелип , Якъубну башгъа уланлары къызардашы хорлангъан шагьарда талавур юрютелер .
01034028	Олар къойланы , сыйырланы , эшеклени гьайдайлар , шагьарда ва авлакъда тапгъан бары да затын алалар .
01034029	Шагьарлыланы бары мал-матагьын алалар , оланы яшларын ва къатынларын есир этелер , оланы уьйлериндеги бары да затын талайлар .
01034030	Симонгъа ва Левийге Якъуб булай дей : — Сиз мени башыма балагь гелтирдигиз ! Ерли гьананлы , перисейли халкъланы магъа оьчлю этдигиз . Бизин адамларыбыз кёп тюгюл , олар буса бирлешип , мени де оьлтюрежеклер , бизин тухумубуз да дагъылып къалажакъ !
01034031	Симон ва Левий огъар : — Къызардашыбызгъа къагьба къызгъа йимик янашма ярамас ! — деп жавап берелер .
01035001	Аллагь Якъубгъа : — Туруп , Бет-Элге бар ва шонда ерлешип токъта . Шонда агъанг Исавдан къачагъан заманда сагъа Гёрюнген Аллагьгъа къурбанлыкъны салагъан ер къур , — дей .
01035002	Оьзюню агьлюсюне ва бары да адамларына Якъуб булай дей : — Сизде бар бары да ят аллагьланы лагь этип тайдырып , тазаланыгъыз , опуракъларыгъызны алышдырыгъыз .
01035003	Биз ондан чыгъып , Бет-Элге барайыкъ . Магъа къыйынлыкъларда кёмекге гелген , къайда барсам да , мени булан болуп тургъан Аллагьгъа онда мен къурбанлыкъны салагъан ер къуражакъман .
01035004	Олар да оьзлерде бар бары да ят аллагьларын ва къулакъларындагъы сыргъаларын Якъубгъа берелер . Якъуб шоланы барын да жыйып , Шегьемни къырыйындагъы эмен терекни тюбюне гёмюп къоя .
01035005	Олар ёлгъа тюшелер . Оьзлени Аллагьны къоркъуву къуршагъан айланадагъы шагьарларда яшайгъанлар Якъубну уланларын гьызарлап турмайлар .
01035006	Адамлары да булан Якъуб Луза ( гьалиги Бет-Эл ) деген шагьаргъа етише .
01035007	Шонда къурбанлыкъны салагъан ер къура . Шо ерге о Бет-Элни Аллагьы деп ат тагъа , неге тюгюл де Якъуб агъасындан къачып барагъанда , шонда огъар Аллагь гёрюнген болгъан .
01035008	Ребеканы эмчек анасы Девора гечине ва ону Бет-Элни ювугъунда эмен терекни тюбюнде гёмелер . Шо саялы эмен терекге « Ваягьны эмени » деп ат тагъалар .
01035009	Якъуб Месопотамиядан къайтгъан сонг , Аллагь огъар бирдагъы керен гёрюне , ону шабагьатлай туруп ,
01035010	О : — Сени атынг Якъуб , тек энниден сонг сагъа Якъуб деп айтмажакълар . Гьалиден сонг сени атынг Исрайылдыр ! — дей . Шолай О огъар Исрайыл деген атны бере .
01035011	Аллагь огъар дагъы да булай дей : — Мен бары да затны Еси болгъан Аллагьман . Яшлар тапдырыгъыз ва артып йиберигиз ! Сенден халкъ амалгъа гележек , кёп халкълар топланажакъ ! Сени наслуларынгдан чыкъгъанлар пачалар болажакълар !
01035012	Ибрагьимге , Исгьакъгъа берген топуракъны да Мен сагъа , сени наслуларынга бережекмен .
01035013	Аллагь Якъубну ягъындан гете .
01035014	Якъуб онда Аллагь оьзю булан сёйлеген ерге сыйлы таш салып , шону уьстюне чагъыр ва зайтун май тёге .
01035015	Шо ерге о Бет-Эл деп ат тагъа . Рагьилни оьлюмю
01035016	Олар Бет-Элден чыгъып , Эфратагъа етише турагъанда , Рагьил тулгъакъ тутуп аврума башлай .
01035017	Рагьил яш табып болмай , бек инжинип тура . Шо заман энечи къатын огъар : — Къоркъма ! Къара чы , сени бирдагъы бир уланынг бар ! — дей .
01035018	Ахырынчы тынышын ала туруп , оьле турагъан Рагьил уланына Бен-Ани деп къоя . Тек атасы огъар Бениямин деп башгъа ат бере .
01035019	Рагьил шолай гечине . Ону Эфратагъа ( гьали Байтлагьам деп айтылагъан ) барагъан ёлну уьстюнде гёмелер .
01035020	Якъуб ону къабуруну уьстюне сыйлы таш сала . Рагьилни къабуруну уьстюндеги сыйлы таш шонда гьали де бар .
01035021	Исрайыл ёлун узата ва Мигьтал-Эдер деген ерден сонг чатырларын къура .
01035022	Шонда токътагъан заманны ичинде Рубим атасыны къатынларыны бириси Валла булан ювукълукъ эте . Шо гьакъда атасы билип къоя . Якъубну он эки уланы болгъан .
01035023	Лияны уланлары булардыр : Рубим ( биринчи уланы ) , Симон , Левий , Ягьуда , Иссагьар ва Завулун .
01035024	Рагьилни уланлары булардыр : Юсуп ва Бениямин .
01035025	Рагьилни къаравашы Валладан болгъан уланлары булардыр : Дан ва Непталим .
01035026	Лияны къаравашы Зилпадан болгъан уланлары булардыр : Гат ва Ашир . Булар Якъубну Месопотамияда тувгъан уланларыдыр . Исгьакъны оьлюмю
01035027	Якъуб атасы Исгьакъны ягъына Мамреге , Къыръят-Арбагъа ( гьали шо ерге Гьеврон деп айтыла ) геле . Шонда бир вакътилерде Ибрагьим ва Исгьакъ яшай болгъанлар .
01035028	Исгьакъ юз сексен йыл яшай .
01035029	О къарт болуп , яшавдан тазза тоюп , гечине ва ата-бабаларыны ягъына гёче . Атасын уланлары Исав ва Якъуб гёмелер .
01036001	Муна Исавну ( оьзюне Эдом деп де айтылагъан ) ва ону наслуларыны гьакъындагъы хабар .
01036002	Исав къатын этип гьананлы эки къызны ала : хетли Элонну къызы Аданы ва гьивейли Сивеонну къызыны къызы , Ананы къызы Агаливаманы .
01036003	Олардан къайры да , Исмайылны къызы , Невайотну къызардашы Басематны да ала .
01036004	Ададан Исавгъа Элипас тува , Басематдан Рагъуил ,
01036005	Агаливамадан Евуш , Ялам ва Корагь тувалар . Булар Исавну Гьананда тувгъан уланлары .
01036006	Исав къатынларын , уланларын , къызларын , бары да оьзюню адамларын , бары гьайван-малын , Гьананда жыйгъан бары да малын-мюлкюн де алып , иниси Якъубну ягъындан тайып , башгъа ерге чыгъып гете .
01036007	Неге тюгюл де , оланы малы-мюлкю шонча да кёп бола чы , гьатта олагъа бирче турма тарлыкъ этеген бола . Олар ерлешген топуракъ экевюне де , оланы сиривлерине , туварларына етишмейген бола .
01036008	Оьзюне Эдом деп де айтылагъан Исав Сейир тавланы ягъында ерлеше .
01036009	Муна Сейир тавланы ягъында ерлешген эдомлуланы ата-бабасы болгъан Исавну ва ону наслуларыны гьакъындагъы хабар .
01036010	Исавну уланлары булардыр : Исавну Ададан болгъан уланы Элипас , Исавну Басематдан болгъан уланы Рагъуил .
01036011	Элипасны уланлары булардыр : Теман , Омар , Сепо , Гатам ва Кенас .
01036012	Элипасны экинчи къатыны Тимна огъар Амаликни таба . Булар Исавну Ададан болгъан наслулары .
01036013	Рагъуилни уланлары булардыр : Нагьат , Зерагь , Шамма ва Мизза . Муна Исавну Басематдан болгъан наслулары .
01036014	Сивеонну къызыны къызы , Ананы къызы Агаливамадан Исавну Евуш , Ялам ва Корагь деген уланлары тува .
01036015	Муна Исавну наслуларыны тухум-тайпасы . Исавну биринчи уланы Элипасдан бу тухумлагъа баш салгъанлар тува : Теман , Омар , Сепо , Кенас ,
01036016	Гатам ва Амалик . Булар Элипасдан болгъан тухумлар , Аданы наслулары . Олар Эдом элде яшап туралар .
01036017	Исавну уланы Рагъуилден бу тухумланы башчылары тува : Нагьат , Зерагь , Шамма ва Мизза . Булар Рагъуилни тухумлары , Исавну Басематдан болгъан наслулары . Олар Эдом элде яшап туралар .
01036018	Исавну Агаливамадан бу тухумланы башчылары тува : Евуш , Ялам ва Корагь . Булар Исавну къатыны , Ананы къызы Агаливаманы тухумлары .
01036019	Эдом деп де айтылагъан Исавну наслулары ва оланы тухумлары булайдыр .
01036020	Шо элде инг башлап да яшагъан хорлу Сейирни уланлары булардыр : Лотан , Шобал , Сибон , Ана ,
01036021	Дишон , Эсер ва Дишан . Булар Эдом уьлкеде яшагъан Сейирни тухумлары .
01036022	Лотанны уланлары булардыр : Гьори ва Гьемам . Лотанны къызардашыны аты Тимна болгъан .
01036023	Шобалны уланлары булардыр : Албан , Манагьат , Эбал , Шепи ва Анам .
01036024	Сибонну уланлары булардыр : Айя ва Ана ( Сибонну эшеклерин отлатагъанда , атасы дангылда булакъ тапгъан шо баягъы Ана ) .
01036025	Ананы яшлары булардыр : Дишон ва Ананы къызы Агаливама .
01036026	Дишонну уланлары булардыр : Гьемдан , Эшбан , Итран ва Керан .
01036027	Эсерни уланлары булардыр : Билгьан , Загьабан ва Акан .
01036028	Дишанны уланлары булардыр : Уц ва Аран .
01036029	Хорлу тухумланы башчылары булардыр : Лотан , Шобал , Сибон , Ана ,
01036030	Дишон , Эсер ва Дишан . Бу Сейир топурагъында яшагъан хорлу тухумланы санаву . Эдомну пачалары
01036031	Исрайыллылардан пачалар арагъа чыгъып битгенче , Эдомда гьакимлик этген пачалар булардыр .
01036032	Башлап Эдомда Беорну уланы Бела пача бола . О Дингьава шагьарда яшагъан .
01036033	Бела оьлгенде , ону орнун Босра шагьардан чыкъгъан Зерагьны уланы Йобав тута .
01036034	Йобав оьлгенде , Теманны наслуларыны уьлкесинден чыкъгъан Гьушам пача бола .
01036035	Гьушам оьлген сонг , Бедатны уланы Гьадат пача бола ( моав топуракъда мидьянлылардан уьст гелген Гьадат ) . О Авит шагьарда яшагъан .
01036036	Гьадат оьлген сонг , Масрекиден чыкъгъан Самла пача бола .
01036037	Самла оьлген сонг , оьзен ягъадагъы Регьабот шагьардан чыкъгъан Саул пача бола .
01036038	Саул оьлген сонг , Агьборну уланы Баал-Гьанан пача бола .
01036039	Агьборну уланы Баал-Гьанан оьлген сонг , Гьадар пача бола . О Пагьу шагьарда яшагъан . Ону къатыны Мезагьавну къызыны къызы , Матредни къызы Мегьетабил болгъан .
01036040	Муна булайдыр Исавну тухумларыны башчылары , оланы агьлюлери , юртлары ва атлары : Тимна , Алба , Етет ,
01036041	Агаливама , Эла , Пинон ,
01036042	Кенас , Теман , Мибсар ,
01036043	Магьдиел ва Ирам . Гьар тухум оьзюню аты къоюлгъан ерде яшай болгъан . Эдомлуланы ата-бабасы Исавдур .
01037001	Якъуб буса алда атасы яшап тургъан Гьанан топуракъда ерлеше .
01037002	Муна Якъубну ва ону наслуларыны гьакъындагъы хабар . Юсупгъа он етти йыл бола болгъан . О оьзюню агъалары , Валланы ва Зилпаны уланлары булан бирче къойлар сакълап тура болгъан . Юсуп атасына оланы сёгюп сёйлеп тура болгъан .
01037003	Якъуб Юсупну оьзге уланларындан артыкъ сюе болгъан , неге тюгюл ону бу уланы о къарт болгъанда тувгъан болгъан . Атасы огъар ала гёлек де тикдирген болгъан .
01037004	Атасы Юсупну оьзлерден кёп сюегенни гёргенде , агъалары , иниси Юсупну бирден-бир гёрюп ярамайгъан бола ва огъар яхшы сёйлеп де болмай .
01037005	Бир керен Юсуп тюш гёре . О тюшюн агъаларына , инисине хабарлагъанда , олар ону дагъыдан-дагъы гёрюп ярамайгъан бола .
01037006	О булай деп хабарлай : — Тынглагъыз , тюшюмде магъа не гёрюнгенни айтайым !
01037007	Биз будай тарлавда кюлтелер байлап тура эдик . Мени кюлтем тюппе-тюз эретургъан эди , сизин кюлтелеригиз буса ону аралап алып , мени кюлтеме баш ийди !
01037008	Агъалары , иниси огъар : — Не эте , сен бизге пача да болуп , бизге гьакимлик этежекмен деп ойлашамысан дагъы ? — дей . Тюшлери ва хабарлары саялы ону дагъыдан-дагъы бек гёрюп ярамайгъан болалар .
01037009	Сонг Юсупгъа бирдагъы да тюш гёрюне , о шону да агъаларына , инисине хабарлай : — Тюшюмде магъа гюн , ай , он бир юлдуз баш ийдилер !
01037010	Шо тюшюн о атасына ва агъаларына , инисине хабарлагъанда , атасы огъар : — Не тюшлердир сагъа гёрюнеген ? Не эте , биз барыбыз да : мен , ананг , агъаларынг , ининг — гелип йиберип , алдынгда тобукъдан туруп , сагъа баш уражакъбызмы ? — деп къайнашып ала .
01037011	Агъалары , иниси Юсупгъа ачувланалар , атасы буса о айтгъан затны эсинде сакълап къоя . Агъалары ва иниси Юсупну саталар
01037012	Бир керен Юсупну агъалары , иниси атасыны сиривлерин отлатма Шегьемни ягъына багъып гетелер .
01037013	Исрайыл Юсупгъа : — Агъаларынг , ининг сиривлени Шегьемни ягъында сакълап туралар . Гел , мен сени де йиберейим шонда , — дей . — Мен гьап-гьазирмен , — деп жавап бере Юсуп .
01037014	— Бар . Оланы ишлери нечик экен , сиривлер нечик экен , къарап гел . Къайтгъанда , магъа хабарларсан , — дей атасы . Юсуп атасы булан да савболлашып , Гьеврон къолдан чыгъа . Шегьемге гелгенде ,
01037015	огъар бир адам ёлугъа . — Не излейсен ? — деп сорай о адам авлакъдан гезеп айланагъан Юсупгъа .
01037016	— Мен агъаларымны , инимни излеймен . Олар сиривлерин къайда отлатагъанын айтсана , — дей Юсуп .
01037017	— Олар мундан гетди . Мен олар Дотангъа барабыз дейгенин эшитдим , — дей о Юсупгъа . Юсуп агъаларыны , инисини артындан барып , оланы Дотанда таба .
01037018	Олар буса Юсупну ариденокъ гёрюп , о ювукълашып битгенче ону оьлтюрме сёйлешелер .
01037019	— Муна бизин тюшгёрювчюбюз де геле тура .
01037020	— Ону бир бош къуюгъа ташлап оьлтюрейик , къыр жанлар талады деп айтып къоярбыз . Шо заман къарарбыз ону тюшлери яшавгъа чыгъагъан кююне ! — дей олар бир-бирине .
01037021	Рубим шону эшитип , Юсупну къутгъара . — Не этебиз ону оьлтюрюп .
01037022	— Къан тёкме негер тарыкъдыр ? Оьз къолларыгъыз булан оьлтюргюнче , ону дангылдагъы шо бош къуюгъа ташлап къоюгъуз , — дей Рубим . ( Гьакъыкъатда буса о Юсупну къутгъарып , атасыны ягъына къайтарма сюе болгъан ) .
01037023	Юсуп агъаларыны , инисини ягъына етишгендокъ , олар ону ала гёлегин юлкъуп чечелер ,
01037024	тутуп , ону къуюгъа ташлап къоялар . Шо къую бош болгъан ; онда сув болмагъан .
01037025	Агъа-инилер ашама деп олтургъандокъ , Гилатны ягъындан таба исмайыллыланы кериваны гелегенни гёрелер . Оланы тюелери атир ийисли сыламалар ва балгьамлар да алып Мисриге бара болгъан .
01037026	Ягьуда : — Оьзюбюзню инибизни де оьлтюрюп , ону оьлгенин яшырсакъ , ондан бизге башгъа не пайда бар ?
01037027	Ону исмайыллылагъа сатсакъ къолай , къолларыбыз да таза болажакъ . Нечик де о инибиз чи , бизин къаныбыз бир чи , — дей . Агъа-инилер рази болалар .
01037028	Мидьянлы савдюгерчилер ювукъ гелгенде , агъа-инилер Юсупну къуюдан чыгъаралар ва исмайыллылагъа йигирма гюмюш акъчагъа саталар , олар да ону Мисриге алып гетелер .
01037029	Рубим къуюгъа къайтып гелгенде , онда Юсуп ёкъну гёрюп , бек къыйналмакълыкъдан уьстюндеги опуракъларын йыртып пара-пара этип къоя .
01037030	Инилерини ягъына къайтып , Рубим : — Яш ёкъ чу ! Мен энни не этип боламан ? — дей .
01037031	Агъа-инилер Юсупну гёлегин алалар , эчки союп , гёлекни ону къанына батдырып къоялар .
01037032	Сонг гёлекни атасына гелтирип : — Муна биз тапгъан зат ! Къара чы , шу сени уланынгны гёлегими ? — деп сорайлар .
01037033	Гёлекге къарап , Якъуб : — Уланымны гёлеги ! Ону къыр жанлар талап къойгъан ! Паралап къойгъан , паралап къойгъан Юсупну ! — деп къычырып йибере .
01037034	Опуракъларын да йыртып , кирлер де гийип , Якъуб уланына арт-артындан кёп гюнлер яс эте .
01037035	Уланлары ва къызлары ону гёнгюн алма юрюп туралар , амма Якъуб сабурлукъ этме болмай . — Ёкъ ! Уланыма яс этип туражакъман ! Яс булан ахыратгъа гёчюп гетежекмен — деп , о Юсупгъа этеген ясын узатып тура .
01037036	Мидьянлылар буса шо вакъти Юсупну Мисриге гелтирелер ва Мисрини пачасыны вазири , къаравулланы башчысы болгъан Потипаргъа саталар .
01038001	Шо заманларда Ягьуда агъа-инилерин де къоюп , Гьира деген адулламитли бир адамны янында яшай болгъан .
01038002	Шонда о Шуа деген гьананлы бир гишини къызы булан таныш бола . Ягьуда ону къатын этип ала .
01038003	О айлы бола ва улан таба . Ягьуда огъар Эр деп къоя .
01038004	О дагъы да айлы бола ва экинчи уланын таба . Огъар Онан деп къоя .
01038005	Сонг бирдагъы улан таба ва огъар Шела деп къоя . ( Бу иш олар Кесивде яшайгъан вакътиде бола . )
01038006	Ягьуда биринчи уланы Эрге къатын этип Тамар деген къызны ала .
01038007	Эр кёп яманлыкъ этгени саялы , Раббибиз огъар рази болмай ва ол оьлюп къалагъан кюйню эте .
01038008	Ягьуда Онангъа : — Агъангдан къалгъан къатын булан яшап тур . Агъангны орнун тутуп , огъар наслу болдурарсан , — дей .
01038009	Амма Онан Тамар тапгъан яшлар оьзюнюки саналмажагъын биле болгъан . Шо саялы да Тамар булан ювукълукъ этегенде , агъасына яшлар болмасын деп , о урлугъун ерге тёгюп къоя болгъан .
01038010	Раббибиз Онанны шолай этегенине рази болмай , шо саялы ол да оьлюп къалагъан кюйню эте .
01038011	Ягьуда Тамаргъа : — Уланым Шела оьсгенче , тул къатын болуп , барып атангны ожагъында яшап тур , — дей . ( Шону о : « Уллуларыны арты булан гиччиси де сама оьлмесин ! » — деп ойлашып айта ) . Тамар да атасыны ожагъына къайта .
01038012	Арадан кёп заман гете . Шуаны къызы , Ягьуданы къатыны гечине . Яс битгенде , Ягьуда адулламитли Гьира къурдашы да булан къойларын къыркъма деп Тимна деген шагьаргъа ёл чыгъа .
01038013	Тамар къайнатасы къойлар къыркъма Тимнагъа барагъанны эшите .
01038014	О тул къатынлар гиеген опуракъларын да чечип , бетин шаршав булан яба ва чырмалып , Тимнагъа барагъан ёлда ерлешген Энаим шагьаргъа гиреген ерде олтуруп токътай . ( О Шела оьсгенни ва огъар оьзюн къатын этип алмайгъанны гёрюп тура ) .
01038015	Тамаргъа къарап , Ягьуда о къагьба къатын деп тура , неге тюгюл де ону бетине шаршав ябылгъан болгъан .
01038016	О ёлну ягъасында олтургъан Тамарны ягъына гелип : — Мен сени булан ятма сюемен , — дей . Ягьуда о оьзюню гелини экенни билмей болгъан чы дагъы . — Мени булан ятсанг , магъа не бережексен ? — деп сорай Тамар огъар .
01038017	— Мен сагъа бир улакъ йибережекмен , — деп жавап бере Ягьуда . — Шону йибергинче , юк гьисапда бир зат къой , — дей о .
01038018	— Не юк сюесен ? — деп сорай Ягьуда . — Йипге тагъылгъан мюгьюрюнгню де , къолунгдагъы аса таягъынгны да , — деп жавап бере Тамар . Ягьуда о тилеген бары да затны берип , ону булан ювукълукъ эте ва Тамар ондан айлы бола .
01038019	Сонг о туруп гете , бетиндеги шаршавун да тайдырып , къайтып оьзюню тул къатынлар гиеген опуракъларын гие .
01038020	Ягьуда улакъ да берип , адулламитли къурдашын юк гьисапда къойгъан затларын алмакъ учун йибере . Нечакъы излесе де , о Тамарны табып болмай .
01038021	Шо ерли адамлардан о : — Энаимге барагъан ёлда олтургъан къагьба къатын къайдадыр ? — деп ахтара . Тек огъар : — Мунда бир къагьба къатын да ёкъ эди , — деп жавап берелер .
01038022	Ягьуданы ягъына къайтып , о : — Мен ону тапмадым . Ерли адамлар онда бир къагьба къатын да ёкъ эди дедилер магъа , — дей .
01038023	— Шо затлар онда къалып къалсын , адамлар уьстюбюзден кюлегенни сюймеймен . Мен огъар деп улакъ берип йиберемен , сен бусанг ону табып да болмайсан ! — дей Ягьуда огъар .
01038024	Уьч айлар гетип , Ягьудагъа : — Сени гелининг Тамар къагьба къатындай гюнагь иш этген ва гьали айлы , — дейлер . — Алып ону отда яллатыгъыз , — деп буйрукъ эте Ягьуда .
01038025	Амма Тамарны жазалама элтип барагъанда , о къайнатасына : — Мен шу затланы есинден айлы болгъанман , — деп етишдиригиз деп тилей . — Шу йипге тагъылгъан мюгьюрню де , аса таякъны да таныймысан ? — деп сорай Тамар .
01038026	Ягьуда таный ва булай дей : — О менден эсе артыкъ муъмин . Неге тюгюл де , мен огъар уланым Шеланы бермедим . Ягьуда да ону булан дагъы ювукълукъ этмей .
01038027	Тамарны яш тапма заманы етише . Ону эгизлери болгъан экен .
01038028	Яш тапма башлагъанда , къыргъа яшны къолу чыкъгъанда , энечи къатын яшны къолуна къызыл йип байлап : « Бусу башлап чыкъды » , — дей .
01038029	Амма яш къолун къайтарып гийирип къоя ва ону эгиз ёлдашы чыгъа . « Сен нечик чыгъып болдунг ? » — дей энечи къатын ва яшгъа Парес деп къоя .
01038030	Ону арты булан къолунда къызыл йиби булангъы бириси де чыгъа . Огъар Зарагь деп къоялар .
01039001	Юсупну Мисриге гелтирелер . Онда Мисрини пачасыны вазири , къаравулланы башчысы болгъан Потипар ону исмайыллылардан сатып ала .
01039002	Раббибиз Юсуп булан болуп , ону бары ишлерин тюзелте . Юсуп еси Потипарны уьюнде яшап тура .
01039003	Потипар Раббибиз Юсуп булан экенни англай , неге тюгюл Юсуп не этме урунса да , Раббибиз ону ишлерин тюзелтип тура .
01039004	Потипар Юсупгъа рази болгъан ва ону оьзюню къуллукъчусу эте . Сонг о Юсупгъа уьюне гьакимлик этмекни тапшура ва оьзюню бары затына ихтиярны ону къолуна бере .
01039005	Шо вакътиден тутуп Юсупну яхшылыгъындан Раббибиз Потипарны бары да затын : уьюн де , авлагъын да шабагьатлай .
01039006	Потипар оьзюню бары да затына ихтиярны Юсупгъа тапшургъан сонг , ону ашап-ичип турмакъдан дагъы къайгъысы болмай . Юсупну бети де , бою-сою да исбайы болгъан .
01039007	Потипарны къатыны огъар гёз сала ва : — Мени булан ят , — дей .
01039008	Амма Юсуп ону сёзлерин гери уруп , огъар : — Есим оьзюню бары да затына ихтиярны магъа тапшургъан , оьзю буса уьйдеги бир затны да гьайын этмей .
01039009	Шу ожакъда мен ону булан тенг ихтиярлы кюйде башчылыкъ этемен . Сенден къайры , мени бары да затгъа ихтиярым бар , неге тюгюл сен ону къатынысан . Шолай уллу яман ишни , Аллагьны алдындагъы шолай гюнагьны мен нечик этме боларман дагъы ? — дей .
01039010	Гюн сайын Потипарны къатыны огъар тилеп тура , амма Юсуп ону булан ятма рази болмай .
01039011	Бир керен Юсуп оьзюню къуллугъун кютмек учун есини уьюне гиргенде , уьйде бирев де болмай .
01039012	Къатын ону опуракъларындан да тутуп : — Мени булан ят , — деп дагъы да айта . Ону къолунда опуракъларын да къоюп , Юсуп уьйден къачып чыгъып гете .
01039013	Юсуп къачгъанны , ону опуракълары буса оьзюню къолунда къалгъанны гёрюп ,
01039014	къатын къуллукъчуларын чакъыра ва олагъа булай дей : — Къарагъыз чы , бу исрайыллыны мунда бизин хорламакъ учун гелтирген ! Мунда да гелип , о магъа гюч булан ювукълукъ этме сюйген эди ! Мен бусам гьуя салып къычырдым .
01039015	О мен гьуя салып къычырагъанны гёрдю , опурагъын да къоюп , уьйден къачып гетди !
01039016	Юсупну еси къайтып гелгинче , о ону опуракъларын ягъында сакълап тура .
01039017	Шо заман огъар да шо затны айтып бере : — Сен уьюбюзге гелтирген шо исрайыллы къул мени хорлама сюйген эди !
01039018	Мен гьуя салып къычырдым . О гьатта опурагъын да къоюп , уьйден къачып гетди !
01039019	Къатынынындан къулу шолай этме сюйгенни эшитгенде , Юсупну еси бек къазапланып йибере .
01039020	О Юсупну тутуп , пачаны туснакълары сакъланагъан туснакъгъа ташлама буйрукъ бере . Шолай Юсуп туснакъгъа тюше .
01039021	Тек Раббибиз ону булан бола ва огъар рагьмусун гёрсетип тура . Туснакъны башчысы Юсупну ушата .
01039022	О туснакъдагъыланы барын да Юсупну къолуна бере . О бары да затгъа жаваплы бола .
01039023	Туснакъны башчысына буса бир затны гьайын этмесе де ярайгъан бола , неге тюгюл Раббибиз Юсуп булан болуп , ону бары да ишлерин тюзелтип тура .
01040001	Шо агьвалатлардан сонг бираз заман оьтюп , пачаны чагъыр тёгеген баш къуллукъчусу ва пачаны экмекчиси оьзлени еси болгъан Мисрини пачасыны алдында айыплы болалар .
01040002	Пача оьзюню ювукъ къуллукъчулары болгъан чагъыр тёгеген баш къуллукъчусуна ва баш экмекчисине къазаплана
01040003	ва оланы къаравулланы башчысыны уьюндеги туснакъгъа салма буйрукъ бере . Юсуп тап шо туснакъда олтургъан болгъан .
01040004	Къаравулланы башчысы Юсупну олагъа къуллукъ этме сала . Арадан заман оьте .
01040005	Бир гече пачаны чагъыр тёгеген баш къуллукъчусу ва баш экмекчиси тюшлер гёрелер . Оланы гьариси оьз , бир маънасы булангъы тюшлер гёрелер .
01040006	Эртен оланы ягъына гелген Юсуп олар бир тамаша гьалекленип турагъанын гёре .
01040007	Туснакъда оьзю булан бирче олтургъан пачаны къуллукъчуларына Юсуп : — Не къыйыныгъыз бар ? — деп сорай .
01040008	Олар Юсупгъа : — Биз тюшлер гёрдюк , амма оланы чечме бирев де ёкъ . — Тюш чечив Аллагьдандыр . Хабарлагъыз магъа тюшлеригизни , — дей Юсуп .
01040009	Чагъыр тёгеген баш къуллукъчу булай деп хабарлай : — Тюшюмде магъа алдымда юзюм борла гёрюндю .
01040010	Ону уьч яш бутагъы бар эди . Олар оьсюп йиберди , чечекленип гетди , юзюм салкъынлар гёрюндю , олар бишди .
01040011	Къолумда буса пачаны чагъыр ичеген аягъы бар эди . Салкъынланы уьзюп алдым , оланы сыкъдым , аякъгъа да тёгюп , пачагъа бердим .
01040012	Юсуп огъар булай дей : — Сени тюшюнгню маънасы булайдыр . Уьч яш бутакъ уьч гюндюр .
01040013	Уьч гюн гетип , пача сени янгыдан гётережек . О сени алдагъы къуллугъунга къайтарып салажакъ , сен де алда йимик огъар чагъыр ичеген аякъ береген болажакъсан .
01040014	Сагъа бир тилевюм бар : ишлеринг яхшы болуп гетгенде , мени де унутуп къоймассан , магъа рагьмунгну гёрсет : мени гьакъымда пачагъа айтып , мени шундан къутгъарарсан !
01040015	Мени исрайыллыланы топурагъындан урлап гелтиргенлер чи ! Мен мунда туснакъгъа салардай бир зат да этмегенмен !
01040016	Баш экмекчи Юсуп тюшню яхшы чечип бажарагъанын гёрюп , огъар булай дей : — Мен буса тюшюмде башымда уьч четен бар деп гёрдюм .
01040017	Уьстдеги четенде пача учун бишген затлар бар эди . Четенни ичиндеги затланы къушлар чокъуй эдилер .
01040018	Юсуп огъар булай дей : — Муна сени тюшюнгню маънасы . Уьч четен уьч гюндюр .
01040019	Уьч гюн гетип , пача сени де гётережек : сени асмакъда асажакълар , къушлар да сени сюегингни чокъуп туражакълар .
01040020	Уьч гюнден сонг пачаны тувгъан гюню бола . О оьзюню вазирлери учун той эте . Пача чагъыр тёгеген баш къуллукъчусун ва баш экмекчисин туснакъдан гелтирте .
01040021	Чагъыр тёгеген баш къуллукъчусун оьзюню алдагъы ерине къайтарып сала ва о пачагъа аякъ береген бола .
01040022	Баш экмекчисин буса , Юсуп айтгъан кюйде , асып оьлтюре .
01040023	Амма чагъыр тёгеген баш къуллукъчу Юсупну да , ону тилевюн де унутуп къала .
01041001	Арадан эки йыл оьтюп , пача булай тюш гёре : о Нил оьзенни ягъасында токътагъан .
01041002	Нилден етти арив , семиз сыйыр чыгъып геле . Олар оьзенни ягъасындагъы къамушлукъда отлап тура .
01041003	Оланы арты булан Нилден дагъы да башгъа етти сыйыр чыгъып геле . Олар осал , арыкъ . Шо сыйырлар бирисилерини къырыйында токътай .
01041004	Бирден шо осал , арыкъ сыйырлар арив , семиз сыйырланы ашап къоялар ! Пача уянып къала .
01041005	Янгыдан юхлагъанда , башгъа тюш гёре : бир саптакъда бёртюп толгъан етти будайбаш оьсе .
01041006	Олардан сонг топуракъдан , къургъакъ ел къурутгъан , осал етти будайбаш оьсе .
01041007	Шо осал будайбашлар бёртюп толгъан будайбашланы ашап къоялар . Пача уянып къала ва гёрген затлары тюш экенни англай .
01041008	Эртен бек гьалекленип , о Мисрини ичиндеги бары палчыланы ва ойчуланы чакъыра , олагъа гёрген тюшлерин хабарлай . Тек ону тюшлерин бирев де чечип болмай .
01041009	Шо заман чагъыр тёгеген баш къуллукъчу пачагъа булай дей : « Бир вакътиги гюнагьым эсиме тюшюп гетди !
01041010	Бир керен пача къулларына къазапланып , баш экмекчи де булан бирче мени къаравулланы башчысыны уьюндеги туснакъгъа салма буйрукъ берген эди .
01041011	Бир гече бизин гьарибизге оьз маънасы булангъы тюшлер гёрюндю .
01041012	Бизин булан буса бир къуллукъчу , исрайыллы , къаравулланы башчысыны къулу бар эди . Биз огъар тюшлерибизни хабарладыкъ ва о бизге тюшлерибизни чечип берди . Гьарибизге тюшлерибизни маъналарын англатып берди .
01041013	О бизге айтгъан кюйде болуп да чыкъды : мени алдагъы ериме къайтардылар , баш экмекчисин буса асып оьлтюрдюлер » .
01041014	Пача Юсупну артындан йибере . Ону тезлик булан туснакъдан чыгъаралар , сакъалын-мыйыгъын , башын юлюп ва опуракъларын алышдырып , пачаны алдына гелтирелер .
01041015	Пача огъар : — Мен тюш гёрдюм , тек ону бирев де чечип болмай . Мен буса сен тюшню эшитгендокъ чечип бола деп англагъанман , — дей .
01041016	— Иш менде тюгюл , пачагъа яхшы болагъан кюйде Аллагь чечип бережек , — деп жавап бере Юсуп .
01041017	Пача Юсупгъа булай деп хабарлай : — Нилни ягъасында токътагъанман деп тюш гёремен .
01041018	Нилден етти арив , семиз сыйыр чыгъып гелди . Олар оьзенни ягъасындагъы къамушлукъда отлап тура эдилер .
01041019	Оланы арты булан Нилден дагъы да башгъа етти сыйыр чыгъып гелди . Арыкъ , къатанкъы , осал , гёнюнден де , сюегинден де къайры заты ёкъ сыйырлар эди . Савлай Мисриде де гёрмегенмендир мен шолай гёлемсиз сыйырланы .
01041020	Шо арыкъ , гёлемсиз сыйырлар етти де семиз сыйырны ашап къойдулар .
01041021	Гьатта гёлемсиз сыйырлар семизлерин ашагъанда да , бирев де олар шону этди деп айтып болмас эди . Мен уянып къалдым .
01041022	Сонг мен бир башгъа тюш гёрдюм : бир саптакъда бёртюп толгъан етти будайбаш болду .
01041023	Олардан сонг топуракъдан , къургъакъ ел къурутгъан , осал етти будайбаш оьсдю .
01041024	Шо осал будайбашлар бёртюп толгъан будайбашланы ашап къойдулар . Мен тюшлеримни палчылагъа хабарладым , амма олар магъа бир зат да англатмадылар .
01041025	Юсуп пачагъа булай дей : — О эки тюш тюгюл , бир тюш . Аллагь пачагъа Оьзю этежек затланы билдирип тура .
01041026	Етти яхшы сыйыр етти йылны англата , етти яхшы будайбаш да етти йылдыр . Шо шолай бир тюш .
01041027	Оланы артындан чыкъгъан арыкъ , гёлемсиз сыйырлар да , осал , къургъакъ ел къурутгъан етти будайбаш да етти йылдыр . Олар ачлыкъны етти йылын англата .
01041028	— Шо саялы мен пачагъа : « Аллагь пачагъа Оьзю этежек затланы билдирип тура » , — деп айтгъан эдим .
01041029	Мисри топурагъына берекетли етти йыл геле тура .
01041030	Тек оланы арты булан ачлыкъны етти йылы гележек . Ачлыкъ шонча да гючлю болажакъ чы , халкъ алдагъы бары да берекетни унутуп да къалажакъ . Ачлыкъ уьлкени дагъытып къояжакъ .
01041031	Алдагъы берекетден бир зат да къалмажакъ . Шонча да гючлю ачлыкъ болажакъ .
01041032	Тюш пачагъа эки керен гёрюнгени Аллагь къатты кюйде токъташып битгенин , узакъ къалмай О бары да затны яшавгъа чыгъаражагъын англата .
01041033	— Гьали де пача англавлу ва гьакъыллы адамны айырып , Мисриге ёлбашчылыкъ этме салсын .
01041034	Пача бютюн уьлкеге тергевчюлени салсын . Олар гележек берекетли етти де йыл халкъны къайтаргъан тюшюмюнден беш пай этгенде бир пайын жыйсынлар .
01041035	Олагъа будай жыйып , шагьарларда ону артгъа салып сакълама гьакимлик бер .
01041036	Шо кюйде уьлкени Мисриде болажакъ ачлыкъны етти де йылына жыйылгъан ашлыгъы да болуп , уьлке ачлыкъдан оьлмежек ! Юсупну бютюн Мисрини гьакими эте
01041037	Пача ва вазирлери Юсупну сёзлерин арив гёрелер .
01041038	— Дагъы булай адамны тапма къыйын . Муну ичинде Аллагьны ругьу бар ! — дей пача ювукъларына .
01041039	Сонг о Юсупгъа булай дей : — Аллагь бу затланы барын да сагъа ачыкъ этгени сенден англавлу ва гьакъыллы адам ёкъ экенни исбатлай .
01041040	Бугюнден тутуп сен мени бары да уьюме гьакимлик этежексен , халкъым да сагъа тынглажакъ . Сенден янгыз бир пача атым булан артыкъ болажакъман .
01041041	— Муна , мен сени бютюн Мисриге гьакимлик этме сала тураман ! — дей пача Юсупгъа .
01041042	О мюгьюрю булангъы юзюгюн чечип , Юсупну бармагъына тагъа . О Юсупгъа инг юкъкъа кетенден этилген опуракълар гийдире ва бойнуна алтын шынжыр тагъа .
01041043	О Юсупгъа пачалыкъдагъы экинчи адамны ат арбасын бере . Юсуп шо ат арбагъа минип барагъанда , ону алды булан : « Юсупгъа баш ийигиз » , — деп къычыра болгъанлар . Шолай пача Юсупну бютюн Мисрини гьакими эте .
01041044	— Муна , мен , пача , буюра тураман . Бугюнден сонг сенден ихтиярсыз бютюн Мисри топурагъында бирев де не къолун , не бутун шытырлатмажакъ ! — дей о Юсупгъа .
01041045	Пача Юсупгъа Сапнат-Панеагь деп янгы ат къоя . Огъар Гелиопол шагьарны дин къуллукъчусу Потипарны къызы Аснатны къатын этип бере . Юсуп Мисриге гьакимлик этме башлай .
01041046	Мисрини пачасына къуллукъ этме башлагъанда , Юсупгъа отуз йыл бола болгъан . Пачаны ягъындан гетип , Юсуп бютюн Мисри элни айланмакъ учун ёлгъа чыгъа .
01041047	Берекетли етти йылны узагъында топуракъ мол тюшюм берип тура .
01041048	Шо йылларда Мисриде жыйылгъан бары да ашлыкъны Юсуп шагьарлагъа пайлап бере . О гьар шагьаргъа къырыйындагъы авлакълардан къайтарылгъан ашлыкъны пайлап бере .
01041049	О денгиздеги къайыр бюртюклени санавудай кёп ашлыкъ жыя , гьатта гьисабын юрютмейген де болуп къала , неге тюгюл оьлчеп билип де болмай .
01041050	Ач йыллар гелип битгенче , Гелиопол шагьарны дин къуллукъчусуну къызы Аснат Юсупгъа эки улан таба .
01041051	Биринчи уланына Юсуп Манассия деп къоя . Шо ат « Аллагь магъа бары къыйынлыкъларымны ва ата ожагъымны унутма къойду » деген затны англата болгъан .
01041052	Экинчи уланына буса Ефрем деп къоя . Шо ат « Аллагь мен азап чегеген топуракъда мени емиш береген этди » деген затны англата болгъан .
01041053	Мисрини берекетли етти йылы тамамлана .
01041054	Юсуп да айтгъан кюйде , ачлыкъны етти йылы етишип геле . Шо ачлыкъ бары да эллеге яйыла , амма Мисриде буса ашлыкъ бола .
01041055	Ачлыкъ гелип , мисрилилер пачадан аш тилеме башлагъанда , пача : « Юсупну ягъына барыгъыз , о не айтса , шону этип туругъуз » , — дей .
01041056	Савлай дюнья ачлыкъгъа тарый . Гьамарланы ачып , Юсуп мисрилилеге ашлыкъны сатма башлай , неге тюгюл Мисриде ачлыкъ баргъан сайын гючлю бола .
01041057	Мисриге , Юсупну ягъына , сатып ашлыкъ алмакъ учун хоншу уьлкелерден де гелип туралар , неге тюгюл ачлыкъ бютюн дюньяны къуршап алгъан болгъан .
01042001	Мисриде ашлыкъ барны эшитип , Якъуб уланларына : — Бир-биригизге неге къарап токътагъансыз ?
01042002	Мисриде ашлыкъ бар дейлер . Барыгъыз шонда , ачдан оьлмес учун сатып ашлыкъ алып гелигиз , — деп де айтып , оланы узата .
01042003	Юсупну он да агъасы Мисриге ашлыкъ алмакъ учун ёл чыгъалар .
01042004	Юсупну бир анадан тувгъан иниси Бенияминни буса Якъуб , огъар да бир балагь гелип къалар деп къоркъуп , йибермей къоя .
01042005	Исрайылны уланлары башгъа халкълар булан Мисриге ашлыкъ алма гелелер , неге тюгюл ачлыкъ бютюн Гьанан топурагъын елеген болгъан .
01042006	Олар гелген уьлкени гьакими буса Юсуп болгъан , ашлыкъны да о сата болгъан . Агъалары ювукъ гелип , ону алдында тобукъдан туруп , баш уралар .
01042007	Юсуп оланы гёргендокъ таный , тек оьзюн ят адам йимик тутуп , олагъа : — Къайдан гелгенсиз ? — деп къатдырып сорай . — Гьанандан гелгенбиз , ашлыкъ алма , — деп жавап берелер олар .
01042008	Юсуп агъаларын таныса да , олар танымагъан чы дагъы ону !
01042009	Оланы гьакъындагъы тюшлерин эсине алып , Юсуп олагъа : — Сиз тынчыларсыз . Бизин топуракъны осал ерлерин тергеп билме гелгенсиз , — дей .
01042010	— Ёкъ , бийибиз ! Биз , сени къулларынг , ашлыкъ алма гелгенбиз .
01042011	Биз агъа-инилербиз , бир атаны яшларыбыз . Биз , сени къулларынг , тынчылар тюгюлбюз , намуслу адамларбыз ! — деп жавап бере олар .
01042012	— Тюгюл , сиз бизин топуракъны осал ерлерин билме гелгенсиз , — дей Юсуп .
01042013	— Биз , сени къулларынг , он эки агъа-ини бар эдик . Биз барыбыз да Гьананда яшайгъан бир атадан тувгъан яшлар эдик . Гиччибиз гьали атабыз булан . Бирибиз буса ёкъ , — деп жавап берелер олар .
01042014	— Муна , мен айтдым чы . Сиз тынчыларсыз .
01042015	Тек сизин биз тергежекбиз . Пачаны яшаву булан ант эте тураман : гиччи инигиз гелмей туруп , сизин мундан чыкъма къоймажакълар .
01042016	Ону артындан арагъыздан биригизни йиберигиз , къалгъанларыгъызны буса къаравуллар сакълап туражакълар . Шо заман къарарбыз , тюзмю экен сиз айтагъан хабарлар . Тюгюл буса , пачаны яшаву булан ант эте тураман : сиз тынчыларсыз ! — дей Юсуп .
01042017	Юсуп оланы уьч гюнге туснакъгъа сала .
01042018	Уьчюнчю гюн Юсуп олагъа : — Мен айтагъан кюйде этсегиз , сиз сав къалажакъсыз , неге тюгюл мен Аллагьдан къоркъаман .
01042019	Эгер сиз гертилей де намуслу адамлар бусагъыз , биригиз туснакъда къалсын . Къалгъанларыгъыз буса , ач къалып турагъан ожакъларыгъызгъа барып ашлыкъ да етишдирип ,
01042020	гиччи инигизни де алып , мени ягъыма къайтыгъыз . Эгер сёзлеригиз тюз болуп чыкъса , сиз оьлмежексиз , — дей . Олар рази болалар .
01042021	— Бу бизге инибиз саялы гелип турагъан жазадыр ! Инибиз чегип турагъан азапланы гёрсек де , о бизге нечакъы ялбарса да , огъар языкъсынмадыкъ . Муна , гьали бизин башыбызгъа да балагь гелди ! — дейлер олар бир-бирине .
01042022	Рубим олагъа булай дей : — Мен сизге : « Яшгъа зарал этмегиз » , — деп айтмагъан эдимми дагъы ? Амма сиз тынгламадыгъыз . Гьали буса биз ону тёгюлген къаны учун жавапгъа тартылып турабыз .
01042023	Агъа-инилер Юсуп оьзлени лакъырын англап турагъанны билмейлер . Неге тюгюл де , Юсуп олар булан тилмачдан таба сёйлей болгъан .
01042024	Юсуп буса бир якъгъа да тайып , йылап ала . Сонг къайтып гелип , янгыдан олар булан сёйлей . Сонг о Симонну айырып , агъаларыны гёз алдында ону байлама буйрукъ бере . Юсупну агъалары Гьанангъа къайталар
01042025	Сонг къуллукъчуларына агъаларыны къапларын ашлыкъдан толтурма ва оланы гьарисини къабына оьзюню гюмюшюн къайтарып салма , огъар къошуп ёлда ашама аш да салма буйрукъ бере .
01042026	Агъа-инилер ашлыкъны эшеклеге де юклеп , уьюне багъып ёл чыгъалар .
01042027	Гече ял алма токътагъанда , оланы бириси эшекге ем берме деп къабын ачып къарай . Къараса — гюмюшю къапны башында салынып тура !
01042028	— Гюмюшюм магъа къайтгъан ! — дей о агъа-инилерине . — Муна къапны уьстюнде салынып тура ! Оланы къоркъуп жаны гете . Къоркъмакълыкъдан олар бир-бирине : — Недир Аллагь бизге этеген ? — деп сорайлар .
01042029	Гьанангъа , атасыны ягъына къайтып , агъа-инилер огъар оьзлеге болгъан бары да затны хабарлайлар :
01042030	— О уьлкеде гьакимлик этеген адам бизин булан къатты кюйде сёйледи , бизин тынчылар деп гьисаплады .
01042031	Биз намуслу адамлар экенибизни , тынчылар тюгюлюбюзню ,
01042032	бир атадан тувгъан он эки агъа-ини бар экенибизни , бир инибиз буса ёкълугъун , гиччибиз буса атабыз булан Гьананда экенни айтдыкъ .
01042033	Амма о бизге булай деди : « Мен сиз тюз айтгъанны-айтмагъанны тергеп къарарман . Биригизни мунда къоюп тураман , къалгъанларыгъыз буса ач къалып турагъан ожакъларыгъызгъа ашлыкъ да етишдиригиз .
01042034	Амма гиччи инигизни де алып , мени яныма къайтып гелигиз . Шо заман мен сиз тынчылар тюгюл , намуслу адамлар экенигизге инанарман . Инигизни де йиберермен , сизге де топурагъыбызда эркин айланма ихтияр берермен » .
01042035	Олар къаплардагъы затларын чыгъарма башлайлар . Гьарисини къабындан гюмюшю булангъы тююню чыгъып геле . Шону гёргенде , атаны ва агъа-инилени уллу къоркъув къуршап ала .
01042036	Якъуб олагъа : — Мени сиз уланларымдан бирини артындан бирин магьрюм этип турасыз . Юсуп ёкъ , Симон ёкъ . Энни Бенияминни де алып гетме турасыз . Бары да балагьлар мени башыма геле ! — дей .
01042037	Рубим атасына : — Эгер мен Бенияминни къайтарып алып гелмесем , мени эки уланымны оьлтюрюп боласан . Огъар мен жаваплы болайым , мен ону къайтарып алып гележекмен , — дей .
01042038	— Ёкъ , уланым сизин булан гелмежек . Ону агъасы оьлген , магъа биргине-бир Бениямин къалгъан . Эгер ёлда огъар бир зат болуп къалса , мен ону гётерип болмажакъман : сиз мени , башы ап-акъ болгъан къартны , къайгъыгъа да батдырып , къабургъа гийирежексиз , — дей Якъуб .
01043001	Тек ачлыкъ бирден-бир гючленип тура .
01043002	Мисриден гелтирген ашлыкъ битген сонг , атасы уланларына : — Дагъы да бираз ашлыкъ гелтиригиз , — дей .
01043003	Ягьуда булай жавап бере : — О адам бизге гиччи инибизни гелтирмей туруп , оьзюню гёзюне де гёрюнмесин деп къатты кюйде буварды .
01043004	Эгер де ону бизин булан йиберсенг , сагъа ашлыкъ алма баражакъбыз .
01043005	Йибермесенг , биз бармажакъбыз . О адам гиччи инибизсиз оьзюню гёзюне де гёрюнмегиз деп буварды .
01043006	— Не эте эдигиз мени башыма бу балагьны гелтирип ? Сизин дагъы да инигиз барны айтып не эте эдигиз ? — дей Исрайыл .
01043007	Олар булай деп жавап берелер : — О адам бизин гьакъыбызда , къардашларыбызны гьакъында кёп соравлар берип турду . О атабыз савму деп , дагъы да агъа-инилеригиз бармы деп сорады . Биз буса жавап берип турдукъ . О гиччи инибизни гелтир деп буйрукъ этер деп кимни эсине геле эди дагъы ?
01043008	Ягьуда атасы Исрайылгъа булай дей : — Йибер ону бизин булан , биз де гетейик . Шолай этсек , барыбыз да сав къаларбыз , ачлыкъдан биз де , сен оьзюнг де , бизин яшларыбыз да , бирибиз де оьлмесбиз .
01043009	Мен огъар жаваплыман , ону гьайын этме сёз де беремен . Эгер де мен ону сагъа къайтарып гелтирмесем , оьлюп къалгъынча , сени алдынгда айыплы къалып туражакъман .
01043010	Эгер де биз чалт айлангъан бусакъ , эки керен барып да гележек эдик !
01043011	Исрайыл булай дей : — Олай болгъан сонг , мен айтагъанны этигиз . Бизин топуракъ не зат булан бай буса , къапларыгъызны шо затлардан толтуруп , о адамгъа элтигиз : балгьамдан , балдан , атир ийисли сыламалардан , къоздан , бадамдан .
01043012	Къапларыгъызгъа салгъанларын къайтармакъ учун , гюмюшню эки керен артыкъ алыгъыз ; олар , балики , янгылыш болуп къалгъандыр .
01043013	Бенияминни сизин булан алып , о адамны янына къайтып барыгъыз .
01043014	Симонну да , Бенияминни де йиберсин деп , бары да затны Еси болгъан Аллагь о адамны сизге бакъгъан якъда рагьмулу этсин дагъы . Эгер де мен оланы оьлюмюню къайгъысын гёрме тарыкъ бусам , шолай болуп къалсын дагъы .
01043015	Агъа-инилер савгъатлар гьазир этелер , алдагъы гезикден эсе бу гезик гюмюшню эки керен артыкъ этип алалар . Мисриге гелип , Юсупну алдында токътайлар .
01043016	Олар булан Бениямин де барын гёргенде , Юсуп баш къуллукъчусуна : — Бу адамланы мени уьюме элтип , нечакъы тарыкъ буса гьайван да союп , аш гьазирлеп тур . Бугюн тюш ашны олар мени булан ашажакълар , — дей .
01043017	Юсупну буйругъуна гёре , баш къуллукъчу оланы Юсупну уьюне багъып алып юрюй .
01043018	Тек алып барагъанда къоркъуп , агъа-инилер бир-бирине : — Бизин шонда алда къапларыбыздан чыкъгъан гюмюш саялы элтелер ! Олар бизин уьстюбюзге чабып , тутуп , къул этежеклер , эшеклерибизни чыгъарып алажакълар ! — дейлер .
01043019	Уьйню посагъасына етишгенде , олар баш къуллукъчугъа булай дейлер :
01043020	— Ярай буса , айтма къой бизин , бийибиз ! Биз мунда алда бир керен ашлыкъ алма гелген эдик .
01043021	Къайтагъан ёлубузда буса , гече ял алма ятгъанда , къапларыбызны ачгъан эдик . Гьарибизни къабыбызны башында ашлыкъ учун берилген гюмюшлерибиз салынып табулду . Шо гюмюшню биз къайтарып да гелтиргенбиз .
01043022	Дагъы да ашлыкъ алмакъ учун да гюмюш гелтиргенбиз . Шо гезик къапларыбызгъа гюмюшню ким салгъанны буса биз билмейбиз .
01043023	— Парахат болугъуз . Къоркъмагъыз . Сизин къапларыгъызгъа шо гюмюшню Аллагьыгъыз , атагъызны Аллагьы салды . Гюмюшюгюз шо заман магъа бары да етишген эди ! — дей олагъа баш къуллукъчу . О агъа-инилени янына Симонну чыгъара .
01043024	Сонг оланы барын да Юсупну уьюне чакъырып , аякъларын жувмакъ учун сув гелтире ва эшеклерине ем сала .
01043025	Агъа-инилер савгъатларын да онгарып , тюшге Юсупну къаравуллап токътайлар . Олагъа оьзлер тюш ашны мунда ашажагъы гьакъда айтылгъан болгъан .
01043026	Юсуп уьюне къайтгъанда , огъар гелтирген савгъатларын берелер ва ону алдында тобукъдан туруп , баш уралар .
01043027	Юсуп олагъа салам берип : — Магъа оьзюню гьакъында хабарлагъан атагъызны кюю нечикдир ? Савму о ? — деп сорай .
01043028	— Сени къулунг болгъан атабыз сав-саламат , — деп жавап берелер агъа-инилер ва ону алдында бирдагъы да тобукъдан туруп , баш уралар .
01043029	Юсуп къарап оьз иниси Бенияминни гёрюп , булай дей : — Буму сиз магъа айтгъан гиччи инигиз ? Сагъа Аллагьны рагьмусу болсун , балам !
01043030	Юреги инисине бакъгъан якъда сюювден толуп , Юсуп йылап йиберме аз къала . Тезлик булан башгъа уьйге чыгъып , онда йылап ала .
01043031	Сонг жувунуп , къайтарып къонакъланы янына геле ва оьз-оьзюн къолгъа алып , аш салма буйрукъ бере .
01043032	Ашны Юсупгъа айры , къонакълагъа айры , мисрилилеге айры салалар , неге тюгюл мурдар болма сюймейли , мисрилилер исрайыллылар булан бирче ашамай болгъанлар .
01043033	Агъа-инилени Юсупну алдында гезик булан , уллусундан башлап , гиччисине ерли олтурталар . Шогъар олар тамаша болуп , бир-бирине къарайлар .
01043034	Юсуп олагъа оьзюню тепсисинден ашлар йибере . Бенияминге буса оьзгелеринден беш керен артыкъ бере . Олар Юсуп булан тойгъунча ашап-ичелер .
01044001	Юсуп баш къуллукъчусуна : — Оланы къапларын , нечакъыны гётерип бола буса , шончакъы ашлыкъдан толтур . Гьарисини къабыны башына къайтарып оьзюню гюмюшюн сал .
01044002	Гиччисини къабына буса гюмюшю булан бирче мени гюмюш аягъымны да сал , — дей . Баш къуллукъчу Юсуп айтгъан кюйде эте .
01044003	Танг вакътиде къонакъланы эшеклери де булан ёлгъа салалар .
01044004	Агъа-инилер шагьардан чыгъалар . Тек олар ариге гетип де битгинче , Юсуп баш къуллукъчусуна булай дей : — Тез оланы артындан етиш ! Етишгенде буса , булай деп айт : « Неге яхшылыкъгъа яманлыкъ этдигиз ?
01044005	Неге бийимни гюмюш аягъын урладыгъыз ? О чу ону пал салагъан , ичеген аягъы . Намарт иш этгенсиз сиз ! »
01044006	Баш къуллукъчу оланы артындан да етишип , оьзюне буюрулгъан затланы айта .
01044007	Агъа-инилер булай жавап берелер : — Бийибиз , шолай затланы сен неге айтасан ? Биз , сени къулларынг , шо затны этип боларбызмы дагъы ?
01044008	Биз чи къапларыбыздан чыкъгъан гюмюшню де Гьанандан тутуп шунда ерли къайтарып гелтирген эдик ! Биз сени бийингни гюмюшюн яда алтынын урлап не этейик ?
01044009	Эгер де урлангъан зат бизин бирибизден чыгъып къалса , ону оьлтюрюп къойсунлар , биз буса бийинге къуллар болуп къаларбыз .
01044010	— Яхшы , сиз айтагъан кюйде болсун . Тек урлангъан зат кимден чыкъса , о къул болуп къалажакъ , оьзгелер буса парахат кюйде гетежеклер , — деп жавап бере баш къуллукъчу .
01044011	Агъа-инилер алгъасавлу кюйде къапларын да ерге салып , оланы башларын чечелер .
01044012	Баш къуллукъчу оланы уллусундан башлап гиччисине ерли барын да тюнтюп чыгъа . Аякъ Бенияминден табулуп къала .
01044013	Къайгъырмакъны гючлюлюгюнден агъа-инилер опуракъларын йыртып пара-пара этелер ва эшеклерин янгыдан ерлеп , шагьаргъа къайталар .
01044014	Ягьуда агъа-инилери де булан гелгенде , Юсуп уьйде болгъан . Олар Юсупну алдында тобукъдан туруп , баш уралар .
01044015	Юсуп буса олагъа : — Сиз этген недир ? Мени йимик адамланы пал салма пагьмусу болагъанны билмейми эдигиз дагъы ? — дей .
01044016	— Не айтайыкъ биз бийибизге ? Нечик жавап къайтарайыкъ ? Айыбыбызны нечик жувайыкъ ? Бизин айыбыбыз Аллагьны алдында ачылып къалды . Бугюнден сонг биз барыбыз да — оьзюнде аякъ табулгъан да , оьзгелер де — бийибизни къулларыбыздыр , — дей Ягьуда .
01044017	— Ёкъ . Мен шолай этмесмен ! Аякъ кимден табулгъан буса , о мени къулум болажакъ , сиз буса парахат атагъызны янына къайтыгъыз , — дей Юсуп . Ягьуда Бениямин учун ялбара
01044018	Шо заман Ягьуда Юсупну янына гелип , булай дей : Бийим , магъа , сени къулунга , сёйлеме ихтияр бер . Ачувланма магъа , бийим ! Сен чи оьзю пачадайсан !
01044019	Сен , бийибиз , бизге : « Атагъыз да , дагъы агъа-инигиз де бармы ? » — деп сорагъан эдинг .
01044020	Биз сагъа атабыз сав , тек къарт деп , ону дагъы да гиччи уланы бар деп жавап берген эдик . Бу ону къарт чагъында болгъан авлети . Анасындан тувгъан авлетлерден о янгыз къалгъан , ону агъасы да оьлген . Атабыз ону бек сюе .
01044021	Сен де бизге гиччи инибизни гелтирмекни талап этген эдинг .
01044022	Биз сагъа , бизин бийибизге , эгер о атасындан айрылса , ону атасы оьлюп къалажагъын айтгъан эдик .
01044023	Тек сен бизге : « Гиччи инигизсиз дагъы гёзюме гёрюнмегиз » , — дединг .
01044024	Биз уьйге , сени къулунг болгъан атабызны янына къайтгъанда , сени сёзлерингни огъар етишдирдик , бийим .
01044025	Атабыз янгыдан бираз ашлыкъ гелтиригиз дегенде буса ,
01044026	биз гиччи инибизсиз бармажагъыбызны , осуз сени гёзюнге гёрюнме де ярамайгъанын айтып бердик .
01044027	Атабыз да бизге булай деди : « Къатыным магъа эки улан тапгъанны сиз де билесиз .
01044028	Бири гетди мени янымдан . Шексиз кюйде , къыр жанлар ону паралап къойгъандыр , неге тюгюл де шондан берли мен ону гёрмегенмен .
01044029	Гьали экинчисин де алып гете турасыз . Огъар да бир зат болуп къалса , мен ону гётерип болмажакъман : сиз мени , башы ап-акъ болгъан къартны , къайгъыгъа да батдырып , къабургъа гийирежексиз » .
01044030	Атабызны шонча бек сюеген уланын да къоюп , мен уьйге къайтма боларманмы дагъы ?
01044031	Бизин булан о ёкъну гёргендокъ , атабыз оьлюп къалажакъ . Атабыз , сени къулунг , акъсакъаллы къарт , биз саялы къайгъыра туруп , ахыратгъа гёчежек !
01044032	Мен , сени къулунг , инибиз къайтажакъгъа атама ант этдим . Эгер ону уьйге къайтарып гелтирмесем , атамны алдында айыплы къалып туражакъман .
01044033	Шо саялы ону орнуна мунда мен , сени къулунг , къалайым ! О буса агъалары булан къайтып гетсин .
01044034	Атамны янына осуз мен нечик къайтып боларман ? Мен атамны къайгъысын гёрме болмажакъман !
01045001	Юсуп къуллукъчуларыны арасында дагъы чыдап болмай . — Барыгъыз да чыгъыгъыз ! — деп къычыра Юсуп . Янындан бары да халкъ тайгъан сонг , Юсуп агъаларына , инисине оьзю ким экенин ачыкъ эте .
01045002	Тек о шонча да гючлю йылай чы , гьатта мисрилилер эшитип , хабарны пачагъа етишдирелер .
01045003	— Мен Юсупман . Атабыз сав-саламатмы ? — дей о агъа-инилерине . Олар буса , бир сёз де айтма болмай токътайлар , неге тюгюл бек къоркъалар .
01045004	— Ювукъ гелигиз , — дей Юсуп . Агъа-инилери ювукъ гелелер . Юсуп булай дей : — Мен Юсупман . Сиз Мисриге сатгъан инигизмен .
01045005	Тек къыйналмагъыз , гьёкюнмегиз шо ишигиз саялы . Мени мунда сизин къутгъармакъ учун Аллагь йиберди .
01045006	Ачлыкъ узатылып турагъаны эки йыл болуп тура . Дагъы да беш йылны узагъында не сюрюв , не орув болмажакъ .
01045007	Ер юзюнде сизин гьайран кюйде къутгъарсын , наслуларыгъыз сав къалсын учун , мени мунда сизден алда Аллагь йиберди .
01045008	Тап шолай , сиз тюгюл , Аллагь йиберди мени мунда . О мени пачаны маслагьатчысы , ону бары да затыны бийи , бютюн Мисри топуракъгъа гьаким этди .
01045009	Атамны ягъына алгъасагъыз , огъар булай деп айтыгъыз : « Сени уланынг Юсуп шулай деп айта : Аллагь мени бютюн Мисриге гьаким этди . Тезлик булан мени ягъыма етиш .
01045010	Сен уланларынг , уланларынгны яшлары булан , бары гьайван-малынг , бары малынг-матагьынг булан мени ювугъумда , Гошен топуракъда ерлешерсен .
01045011	Шонда мен сени яшавунгну не сен , не сени ожагъынг , не сени гьайван-малынг тарчыкъгъа тарымасдай онгарарман , неге тюгюл энниден сонг дагъы да беш йыл ачлыкъ болуп туражакъ » .
01045012	Юсуп булай давам эте : — Сиз де , иним Бениямин де сизин булан мен , инигиз , сёйлейгенни оьзюгюз гёрюп турасыз чы .
01045013	Атама Мисриде мени нечик абурум барны , шунда гёрген бары да затны гьакъында хабарлагъыз . Тезлик булан атабызны мунда гелтиригиз .
01045014	О иниси Бенияминни къучакълап йылай . Ону къучакълап , Бениямин де йылай .
01045015	Сонг Юсуп йылай туруп , бары да агъаларын да къучакълай , оьбе . Сонг олар ону булан сёйлемеге гиришелер .
01045016	Юсупну агъалары , иниси гелген деген хабар пачагъа етише . Пача ва ону вазирлери сююнелер .
01045017	Пача Юсупгъа булай дей : — Агъаларынга , ининге эшеклерин де ерлеп , Гьанангъа барсын деп айт .
01045018	Атагъызны да , оьзлени агьлюлерин де гелтирсинлер . Мен олагъа Мисриде бар бары да тизив затны бережекмен . Бизин топуракъны берекетинден леззет алсынлар !
01045019	Олагъа Мисриден яшлар , къатынлар учун ат арбалар алсын деп айт . Олар оьзлер булан атасын да гелтирсинлер .
01045020	Олар онда къалгъан мал-матагьыны гьакъында ойлашмасынлар . Мунда оланы Мисриде бар инг тизив затлары болажакъ !
01045021	Исрайылны уланлары шолай этме де этелер . Юсуп олагъа пача буюргъан кюйде ат арбалар , ёлгъа азыкъ ,
01045022	ва гьарисине янгы гийим бере . Бенияминге о уьч юз гюмюш акъча ва беш янгы гийим бере .
01045023	О атасына , он эшекге де юклеп , Мисрини ниъматларындан йибере . Дагъы да он эшекге юклеп , ёлгъа ашлыкъ , экмек ва башгъа азыкъ йибере .
01045024	О агъалары , иниси булан савболлаша туруп , булай дей : — Ёлда эришмегиз !
01045025	Мисриден чыгъып , олар атасыны янына Гьанангъа къайталар .
01045026	— Юсуп сав . О гьали бютюн Мисриге гьакимлик этип тура , — дей олар Якъубгъа . Якъубну юреги титиреп гете . О инанып битмей .
01045027	Амма уланлары огъар Юсупну сёзлерин айталар . Оьз гёзлери булан о Юсуп оьзюн гелтирсин деп йиберген ат арбаланы гёре . Шо заман Исрайыл , ругьланып йиберип :
01045028	— Яхшы , буса ! Уланым Юсуп гьали де савму ? Мен оьлгюнче , барып ону булан гёрюшейим , — дей .
01046001	Бары мал-матагьын да жыйып , Исрайыл ёлгъа тюше . Бер-Шебагъа етишгенде , о атасы Исгьакъны Аллагьына къурбанлыкъ эте .
01046002	Гече бир гьайран гёрюнюшде Аллагь ону : — Якъуб , Якъуб ! — деп чакъыра . — Вай , — дей Исрайыл .
01046003	— Мен Аллагьман , сени атангны Аллагьыман . Къоркъмай , Мисриге бар , онда Мен сенден таба бек уллу халкъны амалгъа гелтирежекмен .
01046004	Мисриге сени булан Мен Оьзюм гележекмен , шондан сени наслунгну Мен Оьзюм чыгъаражакъман . Юсуп оьз къоллары булан сени гёзлерингни ябажакъ , — дей Аллагь .
01046005	Якъуб да Бер-Шебаны къоюп гете . Исрайылны уланлары Якъубну , яшланы ва къатынгишилени пача оьзлеге берген ат арбалар булан алып юрюйлер .
01046006	Олар гьайван-малын ва Гьананда жыйгъан бары мал-матагьын да алып баралар . Шолай Якъуб бютюн наслусу булан Мисриге гете .
01046007	О Мисриге оьзюню бютюн наслусун : уланларын , къызларын , оланы уланларын-къызларын — барын да гелтире .
01046008	Исрайылны Мисриге гёчген наслуларыны атлары булардыр . Якъуб ва ону уланлары . Якъубну биринчи уланы — Рубим .
01046009	Рубимни уланлары булардыр : Гьаногь , Паллу , Гьесрон ва Карми .
01046010	Симонну уланлары булардыр : Эмуел , Ямин , Агьад , Ягьин , Согьар ва гьананлы къатынындан тувгъан уланы Саул .
01046011	Левийни уланлары булардыр : Гершон , Кегьат ва Мерари .
01046012	Ягьуданы уланлары булардыр : Эр , Онан , Шела , Парес ва Зарагь . Эр ва Онан Гьананда турагъанда гечинелер . Паресден буса Гьесрон ва Гьамул деген уланлар тува .
01046013	Иссагьарны уланлары булардыр : Тола , Пувва , Йов , Шимрон .
01046014	Завулунну уланлары булардыр : Серед , Элон , Ягьлел .
01046015	Булар Якъубну Месопотамияда Лиядан тувгъан уланлары . Дагъы да Лиядан Дина деген къызы тувгъан . Уланлары-къызлары булан барысыны да санаву отуз уьч адам болгъан .
01046016	Гадны уланлары булардыр : Сипион , Гьагги , Шуни , Эсбон , Эри , Ароди , Арели .
01046017	Асирни уланлары булардыр : Имна , Ишва , Ишви ва Бериа . Оланы Серагь деген къызардашы да болгъан . Берианы Гьевер ва Малкиел деген уланлары болгъан .
01046018	Булар Якъубну Зилпадан тувгъан наслуларыдыр . Барысыны да санаву он алты адам болгъан . Зилпа — Лабан къызы Лиягъа берген къуллукъчусу .
01046019	Якъубну Рагьилден болгъан уланлары булардыр : Юсуп ва Бениямин .
01046020	Мисриде Гелиопол шагьарны дин къуллукъчусу Потипарны къызы Аснат Юсупгъа Манассия ва Ефрем деген уланланы таба .
01046021	Бенияминни уланлары булардыр : Бела , Бегьер , Ашбел , Гера , Нааман , Эгьи , Рош , Муппим , Гьуппим ва Ард .
01046022	Булар Якъубну Рагьилден тувгъан наслуларыдыр . Барысыны да санаву он дёрт адам болгъан .
01046023	Данны Гьушим деген уланы болгъан .
01046024	Непталимни уланлары булардыр : Ягьсел , Гуни , Есер ва Шиллем .
01046025	Булар Якъубну Валладан тувгъан наслуларыдыр . Барысыны да санаву етти адам болгъан . Валла — Лабан къызы Рагьилге берген къуллукъчусу .
01046026	Якъуб булан Мисриге гелгенлени санаву ( ону тувра наслуларын , гелинлерин санамагъанда ) алтмыш алты адам болгъан .
01046027	Ондан алда Мисриде Юсупдан эки улан тува . Якъубну Мисриге гетген наслуларында етмиш адам болгъан . Юсупну ва Якъубну ёлугъуву
01046028	Юсуп оьзлени Гошенде къаршыласын деп , Якъуб алды булан Ягьуданы ону ягъына йибере . Олар Гошенге етишгенде ,
01046029	ат арбасын да егип , Юсуп атасы Исрайылны алдына багъып онда тербене . Атасыны алдына да гелип , ону къучакълап , о бир хыйлы йылап ала .
01046030	— Гьали энни сени сав гёрген сонг , мен оьлсем де къайырмайман , — дей Исрайыл .
01046031	Агъаларына , инисине ва атасыны ожагъына Юсуп булай дей : — Мен барып пачагъа ягъыма Гьанандан агъаларым , иним , савлай атамны ожагъы гелген деп айтажакъман .
01046032	Мен олар къойчулар , къойлар багъа деп , оьзлер булан гьайван-малын , мал-матагьын да гелтирген деп де айтажакъман .
01046033	Сиз буса , сизге пача не иш юрютегенигизни сорагъанда :
01046034	« Биз , сени къулларынг , яш чагъыбыздан берли ата-бабаларыбыз йимик къойчуларбыз » , — деп жавап беригиз . Шолай этсегиз , сизин Гошен топуракъда къоюп къояжакълар , неге тюгюл къойлар багъагъан бары да адамланы мисрилилер мурдар эте деп гьисаплайлар .
01047001	Пачаны ягъына гелип , Юсуп огъар : — Гьайваны-малы , мал-матагьы да булан Гьанандан мени атам , агъаларым , иним гелген . Гьали олар Гошен топуракъда токътап туралар , — дей .
01047002	Агъаларыны бешисин Юсуп пачаны алдына гелтире .
01047003	Пача олагъа : — Не иш юрютесиз ? — деп сорай . — Биз , сени къулларынг , ата-бабаларыбыз йимик къойчуларбыз .
01047004	Биз бу элге бир гесекге яшама гелгенбиз , неге тюгюл Гьанангъа уллу ачлыкъ къопгъан , онда къойлар отлатма ерлер ёкъ . Бизге , сени къулларынга , Гошен элде ерлешме ихтияр бер , — дейлер олар .
01047005	Пача Юсупгъа булай дей : — Сени ягъынга атанг , агъаларынг , ининг гелген .
01047006	Бютюн Мисри сени алдынгда тура . Оланы бизин элибизни инг тизив ерлеринде ерлешдир . Булар Гошен топурагъында яшасын . Эгер сен оланы арасында къыйышывлу адамланы биле бусанг , оланы мени сиривлеримни сакълама сал .
01047007	Сонг Юсуп пачаны алдына атасы Якъубну гелтире . Якъуб пачаны шабагьатлай .
01047008	Пача огъар : — Сагъа нече йыл бола ? — деп сорай .
01047009	— Мени бу дюньядагъы яшавлукъ ёлума юз отуз йыл болуп тура . Шо кёп тюгюл , тек шо яшавлукъ ёлум къыйын йыллар эди . Мени ата-бабаларым яшагъан йыллар булан тенглешдиргенде , бу йыллар бир зат да тюгюл , — деп жавап бере Якъуб .
01047010	Пачаны бирдагъы керен шабагьатлап , Якъуб гете .
01047011	Оьзюне пача айтгъан кюйде , Юсуп атасын , агъаларын ва инисин Мисрини инг тизив еринде , Рагьамасес вилаятында ерлешдире ва олагъа шондан топуракъ бере .
01047012	Атасына , агъасына , инисине ва савлай оьзюню ожагъына Юсуп оланы санавуна гёре ашлыкъ берип тура . Мисридеги ачлыкъ
01047013	Бу ерлерде буса ашлыкъ къалмай — Мисриге ва Гьанангъа къопгъан ачлыкъ шонча да гючлю болгъан .
01047014	Ашлыкъны ерли халкъгъа сата туруп , Юсуп Мисри ва Гьанан топуракъларында бар бютюн гюмюшню пачаны хазнасына жыя .
01047015	Мисриде ва Гьананда бары да гюмюш битген сонг , мисрилилер Юсупгъа гелип : — Бизге ашлыкъ бер ! Сени гёз алдынгда ачдан оьлюп къалайыкъмы ? Бизин гюмюшюбюз битди , — дей .
01047016	— Гюмюшюгюз битди буса , гьайван-малыгъызны гелтиригиз , ашлыкъны гьайван-малгъа алышдырарман , — дей Юсуп .
01047017	Олар гьайван-малын гелтирелер . Юсуп да ашлыкъны атлагъа , къойлагъа , эчкилеге , сыйырлагъа ва эшеклеге алышдырма башлай . Ашлыкъны шо йыл Юсуп олагъа гьайван-малгъа алышдырып берип тура .
01047018	Артындагъы йыл буса олар гелип булай дей : — Сенден яшырып не этейик , бийибиз , бизин бары да гюмюшюбюз де , гьайван-малыбыз да сагъа гёчдю . Сагъа берме къаркъарабыздан да , топурагъыбыздан да къайры бир затыбыз да къалмады .
01047019	Гертилей де , топурагъыбыз да булан бирче сени гёз алдынгда оьлюп къалайыкъмы ? Бизин де , бизин топурагъыбызны да ашлыкъгъа алышдырып ал . Топурагъыбыз да булан бирче биз пачаны къуллары болуп къалайыкъ . Тек биз ачыбыздан оьлюп къалмасын учун , сен бизге урлукъ бер , топурагъыбыз да бошуна къалмасын .
01047020	Шолай Юсуп пачагъа Мисридеги бары да топуракъланы сатып ала . Бары да мисрилилер авлакъларын сатып бере , неге тюгюл ачлыкъ шолай гючлю болгъан чы . Пача бютюн топуракъгъа ес болуп токътай .
01047021	Мисрини бары халкъын Юсуп пачаны къуллары эте .
01047022	Юсуп янгыз дин къуллукъчуланы топуракъларын сатып алмай , неге тюгюл дин къуллукъчулагъа пачадан пай тие болгъан , олар да шо пайындан амал эте болгъанлар . Шо саялы олар оьзлени топуракъларын сатмайлар .
01047023	Юсуп мисрилилеге булай дей : — Тынглагъыз ! Мен сизин авлакъларыгъызны да , сизин оьзюгюзню де сатып алдым . Гьали урлукъ алып , авлакълагъа чачыгъыз .
01047024	Энниден сонг тюшюмюгюзню беш пайындан бир пайын пачагъа бережексиз . Къалгъан дёрт пайын буса урлукъгъа да , оьзюгюзге де — уьюгюздегилеге , яшларыгъызгъа — ашама къояжакъсыз .
01047025	— Сен бизин оьлюмден къутгъардынг ! Сен бизге рагьму этдинг , бийибиз . Энниден сонг биз пачаны къулларыбыз , — деп жавап берелер мисрилилер .
01047026	Юсуп токъташдыргъан къайда Мисриде буссагьат да юрюлюп тура : пачагъа тюшюмню беш пайындан бир пайын берелер . Янгыз дин къуллукъчуланы топуракъларына пача ес тюгюл . Якъубну тилевю
01047027	Исрайыллылар Мисриде , Гошен топуракъда ерлешелер . Шонда олар топуракълагъа ес болалар ва шонда оланы яшлары тувуп , артып тербейлер .
01047028	Мисриде Якъуб он етти йыл яшай , савлай алгъанда буса юз къыркъ етти йыл яшай .
01047029	Оьлме заманы етишгенде , Юсупну чакъырып , о булай дей : — Магъа рагьму эт , бутума да тийип , тилевюмню кютежекге ант эт : мени Мисриде гёмюп къойма !
01047030	Мен оьлгенде , мени Мисриден алып гетип , ата-бабаларымны къабурунда гём . — Сен айтгъан кюйде этермен , — деп жавап бере Юсуп .
01047031	— Ант эт , — дей Исрайыл . Юсуп ант эте . Тёшекде ятып турагъан Исрайыл башын ие .
01048001	Шо агьвалатлардан сонг бираз заман оьтюп , атасы авругъанны эшитип , уланлары Манассияны ва Ефремни де алып , Юсуп ону ягъына геле .
01048002	Якъубгъа : — Уланынг Юсуп геле тура , — дейлер . Гючюн-къуватын да жыйып , Якъуб ятгъан еринде олтура
01048003	ва Юсупгъа булай дей : — Гьанан топурагъындагъы Луз шагьарда магъа бары да затны Еси болгъан Аллагь гёрюндю . О мени шабагьатлай туруп :
01048004	« Мен сагъа наслу бережекмен ва артдыражакъман , сенден таба хыйлы халкъланы амалгъа гелтирежекмен . Бу топуракъны сени наслуларынга даимликге есликге бережекмен » , — деп айтды .
01048005	Якъуб булай давам эте : — Мен Мисриге гелгинче , сени Ефрем , Манассия деген уланларынг тувду . Гьали буса сени уланларынгны меники болажакъ . Олар Рубим , Симон булан бир тенг болажакъ .
01048006	Олардан сонг тувгъан уланларынг буса сеникидир , амма олар оьзлени варислик пайларын агъаларыны пайларындан таба алажакълар .
01048007	Мен Месопотамиядан къайтагъанда , Гьанан топуракъда , Эфратаны ювугъунда Рагьилим гечинди . Шонда , гьали Байтлагьам деп айтылагъан Эфратагъа барагъан ёлда , ону гёмме де гёмдюм .
01048008	Юсупну уланларына къарап , Исрайыл : — Булар кимлердир ? — деп сорай .
01048009	— Булар Аллагь магъа Мисриде берген уланларым , — деп жавап бере Юсуп . — Мени ювугъума гелтир , мен оланы шабагьатлайым , — дей Якъуб .
01048010	Къартлыгъындан Исрайылны гёзлери бек осал гёре болгъан . Юсуп яшларын ону къырыйына гелтире . Исрайыл яшланы къучакълап , оьбе .
01048011	О Юсупгъа булай дей : — Мен сени гёрермен деп умут да этмей эдим , амма Аллагьны яхшылыгъындан сени яшларынгны да гёрдюм .
01048012	Исрайылны тобукъларында олтургъан яшланы да алып , Юсуп атасыны алдында тобукъдан туруп , баш ура .
01048013	Уланларын Исрайылны алдына гелтиргенде , Ефрем Юсупну онг ягъында ( Исрайылны буса сол ягъында ) , Манассия буса сол ягъында ( Исрайылны онг ягъында ) болгъан .
01048014	Тек Исрайыл онг къолун гиччиси Ефремни башына сала , сол къолун буса уллусу Манассияны башына сала . Шоллукъда Исрайылны къоллары чатыраш салынып къала .
01048015	Исрайыл Юсупгъа булай дей : — Оьзюню алдында аталарым Ибрагьим , Исгьакъ яшагъан Аллагьым бу яшланы шабагьатласын . Гьар заман да , бугюнге ерли де мени Къойчумдай болгъан Аллагьым ,
01048016	бютюн яманлыкълардан мени Къутгъаргъан Малайик бу яшланы шабагьатласын . Мени атым да , аталарыбыз Ибрагьимни , Исгьакъны атлары да шо уланъяшлардан таба яшап къалсын . Олагъа кёп наслулар болсун .
01048017	Атасы онг къолун Ефремге салгъанны гёрюп , Юсуп бу затгъа рази болмай , Манассияны башына салмакъ учун , атасыны къолун ала .
01048018	— О тюгюл , атам . Муна биринчи уланым , онг къолунгну ону башына сал , — дей Юсуп .
01048019	— Билемен , уланым . Манассиядан да уллу халкъ амалгъа гележек . Амма гиччиси Ефрем оьр чыгъажакъ , ону наслуларындан кёп халкълар амалгъа гележек , — дей Исрайыл .
01048020	Шо гюн Исрайыл оланы булай шабагьатлай : — Исрайыллылар бир-бирин сизин атларыгъыз булан шабагьатлай туруп : « Аллагь сени Ефремдей , Манассиядай этсин дагъы » , — деп айтажакълар . Шолай Исрайыл Ефремни даражасын Манассиядан артыкъ эте .
01048021	Сонг Исрайыл Юсупгъа : — Мен узакъ къалмай оьлежекмен . Тек Аллагь сизин булан болуп туражакъ , сизин аталарыгъызны топуракъларына къайтаражакъ .
01048022	Сагъа мен агъаларынгдан , инингден артыкъ затны беремен : Шегьем тавну беремен . Мен ону аморлулардан къылычымны , огъумну гючю булан алгъанман , — дей .
01049001	Якъуб уланларын да чакъырып , булай дей : — Жыйылыгъыз , сизге гележекде не болажагъын айтып берейим .
01049002	Жыйылып тынглагъыз , мени уланларым . Тынглагъыз атагъыз Исрайылгъа !
01049003	Рубим , мени биринчи уланым , мени къуватым , эргишилик къуватымны башлапгъы емиши , намусда , къудратда барындан да оьрдеги !
01049004	Амма сен ташгъын сувлардай къавгъалап айландынг , сен дагъы биринчи болмажакъсан . Атангны орунлугъуна гирип , мени ятывумну биябур этдинг !
01049005	Симон , Левий — агъа-инилер , оланы къылычлары вагьшиликни савутудур !
01049006	Мен олар булан тилбир болмасман , оланы жыйыны булан да гьеч аралыгъым болмас . Къазапланып , олар адамланы оьлтюрдюлер , йыбанч учун да оьгюзлени параладылар .
01049007	Налат болсун оланы шо вагьши оьчлюгюне де , шо къагьрулу къазапланывуна да ! Оланы Якъубну уланларыны арасында яйып къоярман , Исрайылны уланларыны арасында да чачып къоярман !
01049008	Ягьуда , агъа-инилеринг сени макътар ! Сени къолунг душманланы елкелерине салынып тура . Агъа-инилеринг сени алдынгда тобукъдан туруп , баш урар .
01049009	Сен яш арсланкъаплан йимиксен , Ягьуда , гьавдагъы тюшюмюнгден къайтып гелесен , уланым . О эркек арсланкъапландай , тиши арсланкъапландай тизден туруп токътагъан : ким тургъузуп болур ону ?
01049010	Ягьуданы къолундан пачаны таягъы тюшмес , гьакимликни таягъы ондадыр . Заман гелер , огъар абур этилер , кёп халкълар огъар бойсынар .
01049011	Эшегин о юзюм борлагъа , къодугъун да инг тизив борлагъа байлар . Опуракъларын о чагъырда , гийимин де юзюмню къанында чаяр .
01049012	Ону гёзлери чагъырдан да къара , тишлери сютден де акъ .
01049013	Завулун гемелер гелип токътайгъан денгиз ягъада яшар . Ону топурагъыны дазусу Сайданны ягъында .
01049014	Иссагьар юклени арасында ятып токътагъан къатты эшекдир .
01049015	О ял алагъан ери яхшы экенни , бу топуракъ гёзел экенни гёргенде , аркъасын юкню тюбюне салып , къулдай загьмат тёкме гиришежек .
01049016	Исрайылны бир къавумуна йимик Дан оьзюню халкъына гьакимлик этежек .
01049017	Дан ёлдагъы йылан , ёлдагъы агъулу йылан болажакъ . О атны аягъындан тигежек , атлы да ерге йыгъылып тюшежек .
01049018	Сенден къутгъарылыв къаравуллайман , Раббим !
01049019	Гадгъа талавурчулар чапгъын этежек , амма Гад оланы къувуп чангын чыгъаражакъ .
01049020	Асирни топурагъы яхшы рызкъыны , пачагъа лайыкълы рызкъыны гелтирежек .
01049021	Непталим тизив балалар къозлайгъан эркинликдеги маралдыр .
01049022	Юсуп берекетли юзюм борладыр , булакъны къырыйындагъы берекетли юзюм борладыр . Ону бутакълары тамгъа ябушуп оьсюп къалгъан .
01049023	Окъчулар огъар чапгъын этдилер . Олар огъар атышдылар , артындан тербендилер .
01049024	Тек ону жаясы гьаман да къатты болуп турду , неге тюгюл де ону къолларындагъы гюч Якъубну Къудратлы Аллагьындан , Къойчудан , Исрайылны Ярындан амалгъа геле !
01049025	Сени ата-бабаларынгны Аллагьы сагъа кёмек этежек . Бары да затны Еси болгъан Аллагь сени бийик кёклени шабагьаты , терен айланманы шабагьаты , эмчеклени ва ана къарынны шабагьаты булан шабагьатлажакъ .
01049026	Сизин атагъызны шабагьатлары бырынгъы тавланы шабагьатларындан , эсги тёбелени чомартлыгъындан артыкъдыр . Шо шабагьатлар Юсупну башыны уьстюнде , агъа-инилени оьз арасында танглангъаныны башыны тёбесинде болсун дагъы .
01049027	Бениямин йыртгъыч бёрюдюр . Эртенлер гьавдан тюшгенин ашар , ахшамлар къалгъанын пайлар .
01049028	Муна Исрайылны он эки де къавуму ва атасы оланы гьарисине этген шабагьаты . Гьар къавумгъа о оьз шабагьатын эте . Якъубну оьлюмю
01049029	Якъуб уланларына булай дей : — Узакъ къалмай мен атамны янына , ахыратгъа гёчежекмен . Ата-бабаларымны янында , хетли Эпронну авлагъындагъы анакъда гёмерсиз мени .
01049030	Шо анакъ Гьанан топурагъында , Мамрени ювугъундагъы Магьпелни авлагъында ерлешген . Авлакъны гёмеген ер этмек учун Ибрагьим хетли Эпрондан сатып алгъан .
01049031	Шонда Ибрагьим булан ону къатыны Сара , Исгьакъ булан ону къатыны Ребека гёмюлгенлер . Шонда мен Лияны да гёмгенмен .
01049032	Авлакъ да , ондагъы анакъ да хетлилерден сатылып алынгъан .
01049033	Якъуб уланларына шулай насигьат да этип , тёшегинде ятып гечине ва ата-бабаларыны янына гёче .
01050001	Юсуп атасыны сюегине къапланып йылай , ону бетинден оьбюп тербей .
01050002	Оьзюню эмчи къулларына о Исрайылны сюегин , дарманлап , чиримейген этмеге буйрукъ эте .
01050003	Эмчилер тийишли кюйде къыркъ гюнню ичинде , сюекни дарманлап , ону чиримейген эте . Мисрилилер оьлюге етмиш гюн яс этелер .
01050004	Яс битген сонг , Юсуп пачаны вазирлерине булай деп тилей : — Ярай буса , пачагъа айтыгъыз :
01050005	оьлгенде оьзюн мен Гьанан элде алданокъ гьазирлеген къабурда гёмежекге атам магъа ант этдирди . Магъа барып атамны гёмюп гелмеге ихтияр берсин деп тилеймен , сонг буса къайтып гележекмен .
01050006	Пача да огъар : — Барып , атангны гёмюп гел . Берген антынгны кют , — деп , изну бере .
01050007	Юсуп атасын гёмме барма чыгъа . Ону булан пачаны бары да вазирлери , баш къуллукъчулары , Мисрини бары да тамазалары ,
01050008	Юсупну бары да уьюндегилер , бары да агъалары , иниси ва атасыны уьюндегилер ёлгъа тюше . Гошен топуракъда янгыз яшлар ва гьайван-мал къала .
01050009	Ону арты булан ат арбалар ва атлы асгерлер юрюй . Олар кёп болгъан .
01050010	Ёрданны ари ягъындагъы Атаданы иннырына етгенде , олар уллу ва гючлю яс этелер . Юсупну атасына олар етти гюн яс этелер .
01050011	Атаданы иннырында этилеген ясны шо ерде яшайгъан гьананлылар гёрюп : — Не гючлю йылай мисрилилер ! — дейлер . Шо саялы Ёрданны ари ягъындагъы шо ерге Авел-Мисрайим деп айтыла .
01050012	Шолайлыкъда , уланлары атасыны буйругъун кютелер .
01050013	Ону сюегин Гьанангъа гелтирип , бир заман хетли Эпрондан гёмеген ер этмек учун Ибрагьим сатып алгъан Мамрени ювугъундагъы Магьпелни авлагъында гёмелер .
01050014	Гёмюп битген сонг , Юсуп , ону агъалары , иниси ва булар булан гелгенлени барысы да Мисриге къайталар . Юсуп агъаларына ва инисине рагьму эте
01050015	Атасы оьлген сонг , Юсупну агъаларына ва инисине ой тюше ва олар : — Балики , Юсупну бизге гьали де ачуву бардыр ? Балики , оьзюне этген затларыбыз саялы о бизден оьч алмагъа сюер ? — дейлер .
01050016	Олар Юсупгъа булай айтып йиберелер : — Оьлгюнче атабыз сагъа : « Тилеймен , агъаларынгны , инингни гюнагьын , оланы айыбын , сагъа этген яманлыгъын гечип къой » , — деп айтарсыз деп насигьат этген эди . Гечип къой чу бизден , сени атангны Аллагьыны къулларыбыз чы ! Бу сёзлеге тынглай туруп , Юсуп йылай .
01050017	
01050018	Агъалары ва иниси , гелип ону алдында ерге къапланып ятып : — Муна , биз сени къулларынгбыз ! — дейлер .
01050019	Юсуп булай дей : — Къоркъмагъыз ! Мен Аллагьманмы дагъы ?
01050020	Сиз магъа яманлыкъ этме сюйген эдигиз , Аллагьны къадарына гёре буса шо магъа яхшылыкъ болуп айланып къалды . Нечесе адам къутгъарылды шо саялы !
01050021	Къоркъмагъыз ! Мен сизин , сизин яшларыгъызны гьайын этежекмен . Юсуп шолай оланы рагьатландырып , гёнгюн алып тура . Юсупну оьлюмю
01050022	Шолай Юсуп савлай атасыны тухуму да булан Мисриде ерлеше . О юз он йыл яшай .
01050023	Юсуп Ефремни яшларыны яшларын да гёре . О Манассияны уланы Магьирни янгы тувгъан яшларын да къучагъына ала .
01050024	Юсуп агъаларына , инисине булай дей : « Узакъ къалмай мен оьлежекмен . Амма Аллагь гертилей де сизге кёмек этежек . Сизин Ибрагьимге , Исгьакъгъа , Якъубгъа бережекмен деп ант этген топурагъына алып гетежек » .
01050025	Сонг Юсуп Исрайылны уланларын , Аллагь оьзлени шо топуракъгъа алып гетгенде , олар оьзюню сюегин Мисриден алып гетежекге ант этдире .
01050026	Юсуп юз он йыллыкъ чагъында гечине . Ону сюегин дарманлап , чиримейген этип , Мисриде бир къабургъа салалар .
20001001	Давутну уланы , Исрайылны пачасы Сулейманны айтывлары
20001002	инсанлар гьакъылны да , насигьатны да англасын деп , тюз айтылгъан сёзлени маънасына тюшюнсюн деп ,
20001003	тюз ойлашывну , гьалаллыкъны , адилликни , гертиликни къайдаларын билсин деп ,
20001004	англавсузлар сынав топласын деп , жагьиллени де билими , оьтгюрлюгю болсун деп язылгъан .
20001005	Гьакъыллылар , эшитип , билимлерин артдырар , англавлу адамлар да , эшитип , ёл гёрсетив табар ,
20001006	тапшурмаланы , айтывланы , гьакъыллыланы айтгъанларын да , сырларын да англар .
20001007	Раббибизден къоркъмакъ — будур гьикматлыкъны башы ! Агьмакълар гьакъылны да , насигьатны да гёрюп ярамас .
20001008	Балам , атангны насигьатына тынгла , анангны да тапшурувун гери урма ;
20001009	шолар башынга тизив таж йимик , бойнунга да минчакълар йимик болур .
20001010	Балам , эгер де гюнагьлылар сени оьзлеге багъып тартса , вёре , олагъа ий болуп къалма .
20001011	Олар булай сёйлер : « Бизин булан юрю , оьлтюрмек учун , айыпсызланы алдын къыркъайыкъ , оланы яшыртгъын къаравуллап токътап турайыкъ ;
20001012	къабур оьлюлени ютагъанда йимик , ахырат оьлтюрмейли ютагъанда йимик , оланы савлайын ютуп къояйыкъ .
20001013	Гьар тюрлю байлыкълагъа ес болайыкъ , уьйлерибизни талагъан малдан толтурайыкъ .
20001014	Даим бизин булан бирче чёп ташларсан , бизге тюшген пай сагъа да тюшер ! »
20001015	Балам , олар булан бир ёл булан юрюме , оланы сокъмагъына тюшмекликден де сакъ бол ,
20001016	неге тюгюл де олар яманлыкъгъа багъып чабар , къан тёгювге багъып алгъасар .
20001017	Бир ерден башгъа ерге учуп айланагъан къушлагъа , олар гёре де туруп , тор ташламакъдан зат чыкъмас .
20001018	Гюнагьлылар , яшыртгъын къаравуллай туруп , оьзлер оьзлени торуна тюшюп къалар .
20001019	Гишини байлыгъына сутурланагъан гьар-бир адамны ахыры шулай болур : шо байлыкъ ону оьзюн дагъытар .
20001020	Гьакъыл орамда къычырып айланар , майданларда авазын гючлендирер ;
20001021	кёп халкъ жыйылгъан ерде чакъырыв этер , шагьарны къапу алдында булай сёйлер :
20001022	« Къачан болгъунча гьайгевлер гьайгевлюгюнден къуванып турар , уятсызлар уятсызлыгъы булан йыбанып турар , агьмакълар билимни гёрюп ярамайгъан кююнде турар ?
20001023	Мени айтагъанларыма бир токътап тынглагъыз , сизге багъып ругьумну тёгермен , сизге билимлеримден берермен .
20001024	Мен сизин нечакъы чакъырсам да , бир якъгъа бурулуп къалдыгъыз , къолумну узатсам да , биригиз де эслеме сюймедигиз .
20001025	Сиз бары да таклифлеримни гери урдугъуз , айтагъанларыма да гьеч къулакъ асмадыгъыз .
20001026	Къайырмас , мен де сизин къайгъыгъызны уьстюнден кюлермен , азап къопгъанда мысгъылларман .
20001027	Сизге азап боран йимик гелип къалар , балагь да алатолпан йимик , хапарсыздан гелип къалар ; зулму да , юк де сизин басып янчар .
20001028	Шо заман мени чакъырса да , жавап бермен , излеп айланса да , мени тапмас .
20001029	Билимни гёрюп ярамагъаны саялы , Раббибизден къоркъмагъаны саялы ,
20001030	мени таклифимни къабул этмегени саялы , бары да айтагъан затларымны гёрюп ярамагъаны саялы ,
20001031	олар оьзлени ишлерини натижаларын гёрер , намарт хыялларындан тазза къанып къалар .
20001032	Неге тюгюл де , хырчалыкъ агьмакъланы оьлтюрер , гьайсызлыкъ да гьайгевлени дагъытар .
20001033	Магъа тынглайгъан адам буса , бир балагьдан да къоркъмай , парахат яшап къалар » .
20002001	Балам , мен сагъа айтагъан бары да затны къабул эт , буйрукъларымны эсде сакъла .
20002002	Гьакъылгъа тынгла , огъар тюшюнме къара .
20002003	Гьакъылны изле , тюшюнювню ахтар .
20002004	Гьакъылны , гюмюшню , яшырылгъан хазнаны излейгендей , изле .
20002005	Шолай этсенг , Раббибизден къоркъмакъ не экенни англарсан , Аллагьны гьакъында да гьакъ герти кюйде билерсен .
20002006	Раббибиз гьакъыл берер , Ону авзундан билимлер , англав чыгъар .
20002007	О адилли ва таза адамлагъа къалкъан болуп токътар .
20002008	О гьалал адамланы къоруп сакълар , дин агьлюлерин буса аяп сакълар .
20002009	Раббибиз сагъа Оьзюню гьакъылын берер , сен де яхшы , герти ишлени англарсан .
20002010	Гьакъыл сени юрегинге гирер , сени гёнгюлюнг де билим булан насипли болар .
20002011	Оьтгюрлюк де , тюшюнюв де сени къоруп сакълар .
20002012	Гьакъыл да , тюшюнюв де сени яманлар юрюйген терс ёллардан къутултар . Олар ямандыр , олар айтагъан бары зат да ямандыр .
20002013	Олар яхшылыкъны гери уруп , къарангылыкъда яшап турар ,
20002014	олар тюз тюгюл ишлени этегенинден насиплидир , яманлыкъны ёлларындан леззет алар .
20002015	Олар ялгъан сёйлер , вагьши кюйде иш гёрер , амма гьакъылынг да , тюшюнювюнг де сени къоруп сакълар .
20002016	Гьакъыл да , тюшюнюв де сени гишини татли сёзлер сёйлеме болагъан къатынындан къутултар .
20002017	Шо къатын ёлдаш болуп тургъан эрин къоюп , Аллагьны алдында ону булан этген дыгъарын бузар .
20002018	Эгер де сен осаллыкъ этип , ону уьюне гирсенг , бузулувгъа багъып биринчи абат алгъан боларсан , эгер де сен ону артына тюшсенг , о сени къабургъа гийирип токътар .
20002019	Эгер де адам ону къырыйына бара буса , о дагъы бир заманда да гери къайтмас , ону яшавлукъ ёлу да къыркъылар .
20002020	Шо саялы да сен рагьмулу адамлардан уьлгю ал , оланы ёлу булан юрю .
20002021	Гьалал яшайгъан инсанлар оьзлени ерин табар , рагьму этегенлер еринде къалар .
20002022	Амма яман адамлар ерин тас этер , олар шо еринден къуваланар .
20003001	Балам , мен уьйретеген затланы унутма , сагъа этеген буйрукъларымны эсингде сакъла .
20003002	Мен уьйретеген затлар сагъа узакъ ва насипли яшав гелтирер .
20003003	Сени булан даим рагьму да , гьакъ гертилик де болсун ; тагъымчакълардай оланы бойнунга илип айлан , ташгъа къазылгъан язывлардай оланы юрегинге яз .
20003004	Шо заман Аллагьны алдында да , инсанланы алдында да сююв де , абур да къазанарсан .
20003005	Оьзюнгню англавунга аркъа таяма , юрегингни салып Раббибизге инан .
20003006	Бары ишлерингде Раббибизге инан , шо заман О сени тюз ёлгъа салар .
20003007	Оьзюнгню гьакъылынга аркъа таяма ; Раббибизден къоркъ , яманлыкъдан да ари тур .
20003008	Шо сени къаркъаранга балгьамдай , салкъын сувдай болар .
20003009	Оьзюнгню байлыгъынгдан-барлыгъынгдан инг тизив затланы Раббибизге пай этип чыгъар .
20003010	Шо заман сени бары да тарыкъ-герегинг болур — четенлеринг будайдан , кажинлеринг чагъырдан толар .
20003011	Балам , Раббибиз хаталарынгны гёрсетип берсе , гери урма , шондан оьзюнге пайда чыгъарма къара .
20003012	Раббибиз Оьзю сюегенлени тюзлер . О аявлу авлетлерин такъсырлайгъан ата йимикдир .
20003013	Гьакъыл да тапгъан , англавгъа да етишген адам насиплидир !
20003014	Гюмюшден эсе гьакъыл тапса яхшыдыр , неге тюгюл де о алтындан да сыйлыдыр .
20003015	Гьакъыл асил ташлардан да сыйлыдыр , сени лап жанынг сюйген затлар да огъар тенг гелмес .
20003016	Гьакъыл узакъ оьмюр де , байлыкъ да , абур да гелтирер .
20003017	Гьакъылгъа ес болгъанлар парахат да , насипли де яшар .
20003018	Оьзюн къабул этегенлеге гьакъыл яшавну тереги йимикдир . Гьакъылын сакълайгъан адам гертиден де насиплидир .
20003019	Раббибиз Ерни Оьзюню гьакъылы булан яратгъандыр , кёклени Оьзюню англавундан пайдаланып яратгъандыр .
20003020	Раббибизни гьакъылыны яхшылыгъындан , булутлар жыйылып , кёкден янгур явар .
20003021	Балам , гьар ерде гьакъылынгны да , оьтгюрлюгюнгню де сакълап юрю , вёре , оланы тас этип къойма .
20003022	Гьакъыл да , англав да сагъа яшав берер , яшавунгну гёзел этер .
20003023	Шо заман ёлунг булан гьеч бир къоркъунчсуз юрюрсен , сени аягъынг да гьеч сюрюнмес .
20003024	Юхлама ятгъанда гьеч къоркъмассан , юхлагъанда юхунг да татли болар .
20003025	Бирден гелип къалгъан къоркъувдан да , яманлар гьазирлеген оьлюмден де къоркъмассан ,
20003026	неге тюгюл де Раббибиз сени булан болар , О сени аягъынгны тузакъгъа тюшме къоймас .
20003027	Къолунгдан геле туруп , уьзюрю адамгъа яхшылыкъ этмей къойма .
20003028	Оьзюнгде бар тура туруп къурдашынга : « Бар , дагъы да гелерсен , тангала берермен » , — деп айтма .
20003029	Сагъа инанагъан ювугъунга къаршы хыял этме .
20003030	Сагъа яманлыкъ этмеген адам булан бир себепсиз эришме .
20003031	Зулму этеген адамгъа гюнчюлюк этме , ону ёлун да танглама .
20003032	Неге тюгюл де , Раббибиз яманлардан жиргенер , гьалал яшайгъанлагъа буса О инанар .
20003033	Намуссузну уьюне Раббибиз налат берер , гьалал яшайгъанны уьюне буса Ону берекети тиер .
20003034	Эгер де О хорлайгъанланы уьстюнден кюлей буса , саламат адамлагъа рагьмусун берер .
20003035	Гьакъыллылар макътавлукъгъа ес болар , агьмакълар буса биябурлукъда къалар .
20004001	Балаларым , атагъызны насигьатына тынглагъыз , къулакъ асыгъыз , гьакъыл топлагъыз .
20004002	Неге тюгюл де , мен сизин яхшылыкъгъа уьйретдим чи дагъы . Мени буйругъумну тергевсюз къоймагъыз .
20004003	Неге тюгюл де , мен де атамны уланы эдим , анамны да мен гёрюп тоюп болмасдай сююмлюсю эдим .
20004004	Атам мени булай уьйрете эди : « Мени бары да сёзлеримни эсингде сакълап къой , мени буйрукъларымны кютсенг — яшап къаларсан .
20004005	Гьакъыл жый , билим жый , мен айтгъан затланы да унутма , гери урма .
20004006	Гьакъылны ташлап къойма , о да сени къоруп сакълар ; ону сюй , о да сени аяп сакълар » .
20004007	Инг де аслусу — гьакъылдыр : гьакъыл жый , бары барлыгъынг булан да англав жый .
20004008	Гьакъылны къыйматын бил , о сени оьр этер ; эгер де оьзю булан ювукъ болсанг , о да сени макътавлу этер .
20004009	Сени башынга бир арив байлам салар , сагъа бек тизив таж гийдирер .
20004010	Тынгла , балам , мени сёзлеримни де къабул эт , шо заман сени де оьмюрюнг узакъ болар .
20004011	Мен сагъа гьакъылны ёлун гёрсетемен , сени тюз ёллардан юрютемен .
20004012	Шо ёл булан юрюйгенде абатынгны инамлы аларсан , чабагъанда да сюрюнмессен .
20004013	Даим де мени насигьатларымны эсингде сакълап тур , оланы унутма , оланы ая , неге тюгюл де олар сени яшавунгдур .
20004014	Яманланы сокъмагъына тюшме , ачувлуланы ёллары булан да юрюме .
20004015	Шо ёлланы къой , шолардан юрюме , башгъа якъгъа багъып бурул , иннемей къырыйындан оьтюп къал .
20004016	Неге тюгюл де , олар бир яманлыкъ этмей туруп , гёз юммас ; биревню йыкъмай туруп оланы юхусу гелмес .
20004017	Неге тюгюл де , олар яманлыкъны экмек йимик ашар , зулмуну чагъыр йимик ичер .
20004018	Гьалалланы сокъмагъы тангда баргъан сайын артагъан шавлагъа ошар .
20004019	Яманланы ёлу буса къарангылыкъгъа ошар ; олар не затгъа сюрюнежегин де билмес .
20004020	Балам ! Мени сёзлериме тергев бер , айтагъанларыма да къулакъ ас .
20004021	Сени гёз алдынгдан таймасын дагъы шолар ; шоланы юрегингде сакълап тур :
20004022	неге тюгюл де олар оьзлени тапгъанлагъа яшав берер , бютюн къаркъарасына да савлукъ гелтирер .
20004023	Бары да байлыкълардан да артыкъ юрегингни ая , неге тюгюл де яшав ондан баш аладыр .
20004024	Ялгъанны гери ур , макюрчюлюкню де оьзюнгден ари тебер .
20004025	Гёзлеринг тувра къарасын , къаравунг да алгъа бакъсын .
20004026	Сокъмагъынгны тюз сал — сени бары ёлларынг къоркъунчсуз болар .
20004027	Не онггъа , не солгъа тайышма , яманлыкъдан ари тай .
20005001	Балам ! Итти гьакъыллы болмакъ учун да , билимли болмакъ учун да мени гьакъыллы уьйретивлериме тынгла , сёзлериме тергевлю бол .
20005002	
20005003	Неге тюгюл де , гишини къатыныны авзу бал йимикдир , ону сёзю де зайтун майдан да йымышакъ болар .
20005004	Амма ахырда о ювшандан да аччы , къыл къыягъан хынжалдан да итти болар .
20005005	Ону аякълары оьлюмге багъып элтер , ахыратгъа багъып да о чалт абат алар .
20005006	О оьзюню яшавдагъы сокъмагъын англама да англамас , ону бир токъташгъан ёлу болмас , шону о оьзю де англап битмес .
20005007	Гьасили , балаларым , тынглагъыз магъа , мени сёзлеримни де гери урмагъыз .
20005008	Шо къатындан ариде туругъуз , ону эшиклерине де ювукълашмагъыз .
20005009	Ёгъесе , сен оьзгелеге оьзюнгню оьзденлигингни берип къоярсан . Ахырда да оьзюнгню яшавунгну къурбан этип къоярсан , о да яман адамланы къолуна тюшюп къалар .
20005010	Сагъа таныш тюгюл адамлар бары да сени байлыгъынгны алып къояр , бары къазангъанынг оланы къолуна тюшюп къалар .
20005011	Сен де яшавунгну ахырында агь урарсан , къаркъаранг да гючсюз-гьалсыз болуп къалар .
20005012	Шо заман сен булай дерсен : « Неге мен такъсырлавгъа къаршы чыгъып турдум хари , неге мени тюзлегенни сюймедим хари !
20005013	Неге мен муаллимлериме тынгламадым хари , неге насигьатчыларыма тергев бермедим хари !
20005014	Бираз да къалмай балагьгъа тарып къалажакъман , биябурлугъум да бары халкъгъа аян болуп къалажакъ » .
20005015	Оьзюнгню булагъынгдан агъызагъан , оьзюнгню къуюнгдагъы сувдан ич .
20005016	Сени булакъларынгны сувлары орамлардан , майданлардан агъызмасын .
20005017	Олар ятланыки де , сеники де болмасын , янгыз сеники болсун .
20005018	Сени булагъынг берекетли болсун дагъы ; оьзюнгню яшдагъы къатынынг булан кеп чегип тур .
20005019	О марал йимик аривдюр , жайран йимик гёзелдир . Ону кёкюреклери , сени бир керен ирия этген сюювю , сени рази къалдырсын дагъы .
20005020	Гишини къатынына гёзюнгню сатма , ону къучакълама да сагъа негер тарыкъдыр ?
20005021	Неге тюгюл де , инсанны бары да ёллары Раббибизге ачыкъ чы , О чу ону бары да сокъмакъларын оьлчеп тура .
20005022	Яман адамны гюнагьлары ону оьзюне тузакъ йимик болуп турар , ону аркъанлар йимик чырмап алып къояр .
20005023	Тарбиясы етишмейгенликден о оьлюп къалар , артыкъ даражадагъы агьмакълыгъы ону адашдырып къояр .
20006001	Балам ! Гишини борчу саялы жаваплыкъны оьзюнгню бойнунга алып къойма . Эгер де гиши борчун къайтарыпболмай буса , сен де шо борчну къайтарма сёз берген бусанг , гишини борчу саялы жаваплыкъны да оьзюнгню бойнунга алгъан бусанг ,
20006002	сен тутулгъангъа гьисаплы боларсан , сёзлеринг сени тузакъгъа салгъан болар .
20006003	Сен башгъаны табилигине тюшген боларсан . Шо саялы да не этип бола бусанг да эт , тобукъдан тур , ялбар .
20006004	Гёзлерингни юмма , кирпик де къакъма .
20006005	Шо тузакъдан къутулма къара , гьавчудан къачып барагъан къубагийикдей къач , тузакъгъа тюшген къуш къутулма къарайгъандай къутулма къара .
20006006	Эринчек ! Къомурсгъаны гьаракатына къарап , гьакъылгъа уьйрен .
20006007	Ону не гьакими , не жаллаты , не пачасы ёкъдур .
20006008	Амма о язданокъ ашлыкъ жыйма башлар , язда азыгъын жыяр .
20006009	Къачан болгъунча сен , эринчек , юхлап турарсан ? Къачан сен юхунгдан уянарсан ?
20006010	Бираз дагъы да юхласанг , бираз дагъы да къалгъысанг , бираз дагъы да къолларынгны да салып олтуруп турсанг ,
20006011	шо заман сени янынга , саякъ гелегенде йимик , ярлылыкъ гелип къалар , талавурчу гелегенде йимик , тарчыкълыкъ гелип къалар .
20006012	Яман , намуссуз адам ялгъан айтып юрюр .
20006013	О гёзлерин ойнатар , аякъларын къагъар , ишаралар этер .
20006014	Ону юрегинде яман хыяллар болар , о даим питне салма белсенип айланар .
20006015	Амма о такъсырланар , огъар бирден балагь гелер , аз заманны ичинде о болмагъандай болуп къалар , бирев де огъар кёмек этмес .
20006016	Раббибиз алты затны гёрюп ярамайдыр , пислик де Ону учун еттинчисидир :
20006017	оьктем къаравну , ялгъан тилни , айыпсызны къанын тёгеген къолланы ,
20006018	намарт хыяллы юрекни , зулму этме алгъасайгъан аякъланы ,
20006019	къардашланы арасына питне салагъан ялгъан шагьатны .
20006020	Балам ! Атангны буйрукъларын унутуп къойма , анангны насигьатларын гери урма .
20006021	Шоланы даим де юрегингде сакълап тур , тагъымчакъ йимик бойнунга тагъып айлан .
20006022	Юрюйгенде шолар сагъа ёлбашчылыкъ этер , юхлама ятгъанда сени къоруп сакълар , уянгъанда сени булан лакъыр этер .
20006023	Неге тюгюл де , буйрукъ чыракъ йимикдир , насигьат ярыкъ йимикдир , уьйретивлер яшавда ёл гёрсетер .
20006024	Шолар сени тарыкъсыз къатынгишиден , гишини къатыныны яревке тилинден сакълар .
20006025	Ону аривлюгюн юрегинге алып къойма , гёзлерини къуймурлугъуна алданып къалма .
20006026	Неге тюгюл де , саякъ къатынгъа аш гесек берип къутулар бусанг , гишини къатыны саялы жанынгны къурбан этерсен .
20006027	Гьеч бирев сама къойнуна ялынны салып сакълап болармы ? Ону опурагъы яллап къалмасмы ?
20006028	Гьеч бирев сама кесевлени уьстюнден юрюп болармы ? Ону аякълары бишип къалмасмы ?
20006029	Гишини къатынына гёз салгъан , огъар ювукълукъ этген адам булан да тап шо кюйде болар , о такъсырсыз къалмас .
20006030	Ашамакъ учун , ачындан урлагъан уручудан да гечилмес .
20006031	Амма тутулгъанда чы етти къабат къайтарышын этер , уьюндеги бары байлыгъын берер .
20006032	Саякъ къатын булан къыдырагъан адамны башында гьакъылы болмас ; о оьз-оьзюне къую къазар .
20006033	Ону токъалавлар , хорлавлар , биябурлукъ къаравуллар .
20006034	Неге тюгюл де , гюнчюлюк ону эрин къазапландырар , о да гюн етгенде оьч алма гьеч къызгъанмас ,
20006035	Бир тёлев гьакъны да къабул этмес , нечакъы артдыра турсанг да , бир савгъатгъа да рази болмас .
20007001	Балам ! Мени сёзлеримни эсингде сакъла , насигьатларымны да унутма .
20007002	Мени насигьатларыма тынгласанг , яшап къаларсан , насигьатларым сени яшавунгда аслу ерни тутсун .
20007003	Оланы оьрмекче йимик тагъып айлан , ташгъа къазылгъан язывлардай оланы юрегинге яз .
20007004	Гьакъылны къызардашынгдай гёр , билимге де аявлунга йимик янаш .
20007005	Шо заман сен гишини татли тили булангъы къатынындан , эри бар къатындан сакъланма боларсан .
20007006	Бир керен уьюмню терезесинден къарап тура эдим .
20007007	Бир кёп гьакъылсыз жагьиллеге гёзюм илинип гетди . Шоланы бириси томакъ эди .
20007008	Шосу гюн артылып , къашкъаралып гелегенде саякъ къатынны уьюню къырыйында айлана эди . Къарангы болгъандокъ , о шо къатынны уьюне багъып бурулду .
20007009	
20007010	Уьйден уланны къаршылама къатын чыкъды . Шо къатын пасат юрюйген къатынлар гийинген кюйде гийинген эди . О жагьил адам булан гюнагь иш этме сюйген эди .
20007011	Шо къатын къавгъачы эди , оьзюн бирев де енгме болмай эди , даим орам-орамда саякъ айлана туруп , бир де уьюнде олтуруп турмай эди .
20007012	Бир орамда , бир-бирде майданларда о гьар кимни къаравуллап токътап бола эди .
20007013	Шо къатын уланны тутуп йиберип , оьпдю де ва бир де уялмагъан кюйде :
20007014	« Негетимни кюте туруп , мен бугюн къурбан этдим , мени тюрлю ашларым да бар .
20007015	Шо саялы да , сени тапмакъ учун , алдынга чыкъгъанман , муна тапма да тапдым .
20007016	Мен тёшек-орнумну тап-таза шаршавлар , Мисриден гелтирилген тюрлю къумачлар яйып онгаргъанман .
20007017	Ятывумну атир , юз йыллыкъ отну , киннамонну ийислеринден толтургъанман .
20007018	Гир , эртен болгъунча кеп чегип турайыкъ , бир-бирибизден къанып къалайыкъ .
20007019	Неге тюгюл де , уьйде эрим ёкъ , о йыракъгъа сапар чыкъгъан .
20007020	О кёп акъча алып чыкъгъан , айны толгъан заманы болгъунча тюгюл уьйге къайтмажакъ » .
20007021	Татли тили булан къатын уланны башын чырмады , гьавасландырды .
20007022	Шоссагьат улан ону артына тюшдю . О оьзюн сойма алып барагъан бугъадай , гьавчу онгаргъан тузакъгъа тюше турагъан , тюшген сонг буса бавуруна окъ батажакъ къубагийикдей , жанын къурбан этежегин билме де билмейли торгъа багъып учуп барагъан къушдай эди .
20007023	
20007024	Гьали буса магъа тынглагъыз , балаларым , мени сёзлериме къулакъ асыгъыз .
20007025	Пасат юрюйген къатынгъа башыгъызны чырмама къоймагъыз , ону артына тюшюп къалмагъыз .
20007026	О чу хыйлыланы языкъ этер , кёплени дагъытар .
20007027	Ону уью — ахыратгъа багъып элтеген ёлдур , ажжалгъа багъып элтеген сокъмакъдыр .
20008001	Тынгла ! Гьикматлыкъ да , англав да сагъа чакъырыв эте .
20008002	Олар тёбе башларда , орамларда , ёллар бир-бирине къошулагъан ерлерде токътагъан .
20008003	Олар шагьаргъа гиреген ерде де токътап , къапу алда чакъыра .
20008004	Гьикматлыкъ булай деп сёйлей : « Мен бары да адамлагъа чакъырыв этемен !
20008005	Англавсузлар , англавлу болугъуз , агьмакълар гьакъыл топлагъыз .
20008006	Мен уьйретеген зат бары да агьамиятлыдыр , мен сизге тюз затны гьакъында сёйлеймен .
20008007	Мени бары да сёзлерим гьакъ гертидир , мен ялгъанны гёрюп ярамайман .
20008008	Мени бары да сёзлерим адиллидир , о сёзлерде бир намартлыкъ да , ялгъан да ёкъдур .
20008009	Олар барысы да англавлулагъа ачыкъдыр , билими барлар оланы англар .
20008010	Мени уьйретивюмню къабул этигиз — о гюмюшден багьалыдыр , алтындан да къолайдыр .
20008011	Гьикматлыкъ жавгьардан да сыйлыдыр , сени лап жанынг сюйген затлар да огъар тенг гелмес .
20008012	Мен Гьикматлыкъман . Мени булан даим гьакъыл да , билим де , оьтгюрлюк де болар .
20008013	Эгер де адам Раббибизден къоркъа буса , о яманлыкъны гёрюп ярамас . Мен , Гьикматлыкъ , оьктемлигинден , хохабазлыгъындан шишип айланагъанланы гёрюп ярамайман . Мен яман ёлланы , ялгъан сёйлейгенлени гёрюп ярамайман .
20008014	Тек мен адамлагъа токъташма , тюз гьукму чыгъарма имканлыкъ берермен . Мен олагъа гюч де , англав да берермен .
20008015	Мени кёмеклигим булан пачалар башчылыкъ этер , гьакимлер мени кёмеклигим булан къанунлар яратар .
20008016	Гьакимлер де , вазирлер де , дуванчылар да , гьакимлик эте туруп , менден пайдаланар .
20008017	Мен мени сюегенлени сюемен , излеген мени табар .
20008018	Мен байлыкъ , уьстюнлюк , абур , макътав гелтирермен .
20008019	Мени емишлерим алтындан да артыкъдыр , тап-таза гюмюшден де къолайдыр .
20008020	Мен инсанланы тюз ёл булан , адилликни сокъмагъы булан алып юрюрмен .
20008021	Мени сюегенлеге мен байлыкъ берермен , мен оланы уьйлерин уллу байлыкълардан толтурарман .
20008022	Мени , Гьакъылны , Раббибиз инг башлап яратгъан .
20008023	Мен дюнья яралгъанча да алда яратылгъанман .
20008024	Мен инг аввалгъы дериядан алда арагъа чыкъгъанман , сувдан эсе алда яралгъанман .
20008025	Мен тавлар , тёбелер тургъузулгъанча арагъа чыкъгъанман .
20008026	Мен Раббибиз дюньяны авлакъларын , башлапгъы чангланы яратгъанча арагъа чыкъгъанман .
20008027	Аллагь , кёклени яратгъанда , дюньяны дёгереклерин де гьызып , дериягъа дазулар салгъанда мен онда эдим .
20008028	О кёклени булутлардан , дерияны сувдан толтургъанда мен онда эдим .
20008029	Сувлары Оьзю гёрсетгенинден эсе бийикге гётерилмесин деп , Раббибиз денгизлерде дазуланы белгилегенде , дюньяны кюрчюсюн салгъанда мен онда эдим .
20008030	Мен бажарывлу кёмекчидей Ону къырыйында эдим . Гьар гюн де мен Раббибизни алдында къуванып турдум .
20008031	Мен О яратгъан аламдан къувана эдим , О яратгъан инсанланы гёрюп , мен насипли бола эдим .
20008032	Гьали , магъа тынглагъыз , балаларым . Мени ёлларымдан юрюсегиз , сиз насипли боларсыз .
20008033	Мени насигьатларыма тынглап , гьакъыллы болугъуз , магъа тынгламай къоймагъыз .
20008034	Магъа тынглайгъан , мени эшиклеримни къырыйында гьар гюн айыкъ турагъан , мени эшик алдымда къаравуллап токътагъан , гертиден де , насипли болар .
20008035	Мени тапгъанлар барысы да яшав да табар , Раббибизни сююмлюлери болуп токътар .
20008036	Магъа къаршы гюнагь иш этеген оьзюне зарал гелтирер , гьакъылны гёрюп ярамайгъан гьар-ким де ажжалны сюер » .
20009001	Гьакъыл оьзюне уьй къуруп , ону етти багъанада орнатар .
20009002	Согъум союп , чагъыр тёгюп , тепси къурар .
20009003	Оьзюню къуллукъчуларын шагьарны бийик ерлеринден халкъгъа булай билдирсин деп йиберер :
20009004	« Англавлу болма сюегенлер мунда гелсин ! » О томакъланы да чакъырып , булай дер :
20009005	« Гелигиз , мени ашымдан ашагъыз , мен гьазирлеген чагъырдан да ичигиз .
20009006	Авамлыкъны гери урсагъыз , яшап къаларсыз , англавлу боларсыз » .
20009007	Эгер де сиз эдепсизни терс ишин гёрсетип сёйлесегиз , о сизге бетхатир этмес , намуссузну оьпкелесегиз , оьзюгюз абурсуз боларсыз .
20009008	Эдепсизни оьпкелесенг , о сени гёрюп ярамайгъан болар . Гьакъыллыны тюзлесенг , о сагъа абур этер .
20009009	Гьакъыллыгъа насигьат берсенг , о дагъы да гьакъыллы болар ; гьалал адамны уьйретсенг , дагъы да англавлу болар .
20009010	Раббибизден къоркъмакъ — гьикматлыкъны башыдыр . Ону билмек — англавну башыдыр .
20009011	Гьакъыллы болсанг , оьмюрюнг узакъ болар .
20009012	Сен гьакъыллы бусанг , гьакъылынг оьзюнге кёмек этер , еликген йимик айлана бусанг , оьзюнгню башынга балагь болар .
20009013	Дели къатын къавгъачы , агьмакъ , бажарывсуз болар .
20009014	Эшигини алдында шанжал да салып , шагьарны бийик ерлеринде олтуруп болар .
20009015	Къырыйындан оьтюп , оьзлени ёлу булан юрюп барагъанланы булай деп чакъырар :
20009016	« Томакълар , мунда гелигиз » , англавсузгъа да о :
20009017	« Урлангъан сув татли , яшырылгъан экмек татывлу болар » , — дер .
20009018	Англавсуз буса оьзюн оьлюлени ягъына чакъырагъанын да билмей къалар . О авамлыкъны къонакълары ахыратда экенни де билмес .
20010001	Сулейманны айтывлары . Гьакъыллы авлет атасына къуванчдыр , авлия авлет буса анасына дертдир .
20010002	Гьарам байлыкълар хайыр гелтирмес , гертилик буса оьлюмден къутгъарар .
20010003	Гьалал адамны Раббибиз ач болма къоймас , амма намуссузланы сутурлугъун гери урар .
20010004	Эринчек ярлы болар , гьаракатчы буса бай болар .
20010005	Яйда жыягъан англавлудур , оракъны заманында юхлагъан биябурдур .
20010006	Гьалал адам берекетли болар , намуссузланы сёзлеринде буса зулму яшырылгъандыр .
20010007	Гьалал адам оьзюнден сонг яхшы эсделик къояр , намуссузланы буса аты тез унутулар .
20010008	Гьакъыллыны юрегинде насигьатлар болар , авлияны авзу буса балагь гелтирер .
20010009	Тюз ёл тутгъан парахат болар , терс ёлгъа тюшген буса такъсырланар .
20010010	Гёзлерин ойнатагъан гьёкюнч гелтирер , агьмакъны тили буса балагь гелтирер .
20010011	Гьалал адамны сёзлери яшав береген булакъдыр , намуссузланы сёзлеринде буса зулму яшырылгъандыр .
20010012	Оьчлюк эришивлюклер тувдурар , амма сююв бары да гюнагьланы басылтар .
20010013	Англавлуну сёзюнде гьакъыл болар , амма томакълар такъсырланар .
20010014	Гьакъыллылар билимни аяп сакълар , амма авлияны сёзлери балагь гелтирер .
20010015	Барлыкъ байланы беклик йимик сакълар , ёкълукъ буса пакъырланы дагъытар .
20010016	Гьалал адамны ишлери яшав гелтирер , намуссузнуки буса гюнагь гелтирер .
20010017	Насигьатгъа тынглагъан яшавну ёлундадыр , айып этивлени гери ургъан буса адашар .
20010018	Оьчлюкню яшырып айланагъан ялгъан сёйлер , айтды-къуйтдуну юрютеген де авлиядыр .
20010019	Кёп сёйлейгенде гюнагьдан къутулмакълыкъ ёкъдур , сёйлемей тургъан адам буса англавлудур .
20010020	Гьалал адамны сёзю сайлап алынгъан гюмюш йимикдир , намуссузну юреги буса тарыкъсыз затдыр .
20010021	Гьалал адамны сёзлери кёплени къоруп сакълар , томакълар буса оьзлени англавсузлугъундан оьлюп гетер .
20010022	Раббибизни рагьмусу сагъа байлыкъ гелтирер , ону булан сен къайгъы не зат экенни билмей къаларсан .
20010023	Авлиягъа жинаятчы иш йыбанч йимикдир , англавлу адамгъа буса гьакъыл хас болар .
20010024	Намуссузну къоркъагъан заты гелип башына къобар , гьалал адамланы муратлары буса яшавгъа чыгъар .
20010025	Шайтан ел чыкъгъандокъ , намуссуз болмагъандай болуп къалар , гьалал адам буса бегинден токътап турар .
20010026	Эринчек булан иш тутмакъ уртлангъан ханц , гёзлеге урунагъан тютюн йимикдир .
20010027	Раббибизден къоркъмакъ оьмюр къошар , намуссузланы оьмюрю буса къысгъа болар .
20010028	Гьалал адамланы къуванчлыкъ къаравуллар , намуссузланы хыяллары буса болмагъандай болуп къалар .
20010029	Раббибизни ёлу таза адамлагъа бекликдир , намуссузлукъ этегенлеге буса къоркъунчлукъдур .
20010030	Гьалал адам гьеч бир де бюдюремес , намуссузлар буса ер юзюнде яшап къалмас .
20010031	Гьалал адамны авзундан гьакъыл чыгъар , зараллы тил буса гесилип ташланар .
20010032	Гьалал адамны авзундан багъыйлы сёз чыгъар , намуссузланы авзундан буса къайдагъы пасат сёз чыгъар .
20011001	Раббибиз тюз гёрсетмейген мизанланы гёрюп ярамас , амма тюз тартагъан мизан ташланы ушатар .
20011002	Биябурлукъ оьктемликни гьызын тутуп юрюр , амма саламатлыкъны табанын басып гьакъыл юрюр .
20011003	Гьалаллыкъ тюз юреклилеге ёлбашчылыкъ этер , макюрчюлюк буса къара юреклилени дагъытар .
20011004	Балагь гелген гюн байлыкъдан кёмек болмас , гертилик буса оьлюмден къутгъарар .
20011005	Гьалал адамны гертилиги ону ёлун тегишлер , намуссуз буса оьзюню намуссузлугъундан ер болар .
20011006	Гьалал адамланы гьалаллыкъ къутгъарар , адилсизлер буса оьзлени адилсизлигини тузагъына тюшюп къалар .
20011007	Намуссузну оьлюмю булан ону умуту да болмагъандай болуп къалар , адилсизлени гёзлегени де ёкъ болуп къалар .
20011008	Гьалал адам балагьдан къутгъарылар , ону орнуна буса онда намуссуз тюшер .
20011009	Бетгёрдю адам сёзю булан ювугъун дагъытар , амма гьалал адамлар иттилиги булан къутгъарылар .
20011010	Гьалал адамланы яхшылыгъы элин-халкъын да шат этер , намуссузлар оьлгенде де уллу шатлыкълар болар .
20011011	Гьалал адамланы яхшылыгъындан эл оьр болар , намуссузланы сёзлеринден буса дагъылар .
20011012	Томакъ адам ювугъуну намусуна тийип сёйлер , англавлу адам буса пысып турар .
20011013	Тилчилер гишини сырын ачыкъ этер , инамлы адам буса айтды-къуйтдуну юрютмес .
20011014	Насигьатсыз къалгъан халкъ дагъылар , янгыз насигьатчылары кёп буса — къутгъарылар .
20011015	Биревню борчун бойнуна алгъан адамгъа балагь гелер , эгер де борчну бойнунга алмасанг , башынгны сакъларсан .
20011016	Сав юрюйген къатын макътавгъа лайыкълы болар , иш сюегенлер буса байлыкъгъа ес болар .
20011017	Яхшы адам оьзюне пайда гелтирер , хатирсиз адам буса башына балагь гелтирер .
20011018	Намуссуз адам акъчаны ялгъан булан къазанар , адилли буса гьакъ герти савгъатгъа ес болар .
20011019	Гьалаллыкъ яшавгъа багъып элтер , яманлыкъгъа талпынагъан адам буса оьзюню оьлюмюню артындан чабып айланар .
20011020	Раббибиз къара юреклилени гёрюп ярамас , амма О гьалал адамланы ушатар .
20011021	Пасат адам такъсырсыз къалмажагъына шеклик ёкъдур , амма гьалалланы бютюн тухуму къутгъарылар .
20011022	Донгузну бурнуна тагъылгъан алтын юзюк де бирдир , англавсуз къатынны гёзеллиги де .
20011023	Гьалал адамланы умутлары хайыр болуп чыгъар , намуссузланы хыялларын Раббибизни къазапланыву къаравуллар .
20011024	Аявсуздан уьлешегенникине дагъы да къошулар , артыкъ къызгъанчы буса гюнден-гюн ярлы болар .
20011025	Чомарт адам даим токълукъда болар , оьзгеге ичме сув берген бир де сувсамас .
20011026	Ашын яшырып сакълагъангъа халкъны налаты берилер , оьзгелени ашатмакъ учун будайын сатагъанлагъа Аллагьны рагьмусу тиер .
20011027	Яхшылыкъгъа талпынагъанлар абур къазанар , яманлыкъны излейгенлер шону оьзюн табып токътар .
20011028	Байлыгъына аркъа таягъанлар ер болар , гьалал адамлар бюрленип гелеген терекге ошар .
20011029	Агьлюсюне балагьлар гелтирегенлер бир затсыз къалар , агьмакъ да гьакъыллыгъа къул болуп токътар .
20011030	Гьалаллыкъны емишинден яшав береген терек оьсюп турар , гьакъыллы буса инсанланы иштагьландырар .
20011031	Гьалал адамгъа бу дюньяда тийишлиси бериле болгъан сонг , намуссузгъа да , гюнагьлыгъа да хасокъда берилер .
20012001	Насигьат сюеген адам билимни де сюер , насигьатны гёрюп ярамайгъан адам буса агьмакъдыр .
20012002	Рагьмулу адамгъа Раббибиз яхшылыкъ этер , къара юрекли адамны буса О айыпгъа тутар .
20012003	Адилсизлик булан инсан оьзюн беклешдирмес , гьалал адамны буса урлугъу уьшюмес .
20012004	Таза къылыкълы къатын уьягьлюсюне таждыр , уятсыз къатын буса тап сюеклерине оьтюп гетеген аврув йимикдир .
20012005	Гьалал адамланы къасты гертиликдир , намуссузланы хыялы буса намартлыкъдыр .
20012006	Намуссузланы сёзю къан тёгювге гьасиретликдир , гьалал адамны тили буса ону къутгъарар .
20012007	Намуссузлар йыгъылса , болмагъандай болуп къалар , гьалал адамланы уьйлери буса эсен-аман къалар .
20012008	Гьакъыллы сёз инсанны макътавлу этер , пасат хыяллар буса биябур этер .
20012009	Ашы да болмагъан кюйде байман деп тургъанча , оьзюню къыйыны булан яшап тургъан яхшыдыр .
20012010	Гьалал адам оьзюню гьайван-малына да языкъсынар , намуссузланы рагьмусу да хатирсиз болар .
20012011	Топуракъны ишлетген токъ болар , агьмакъ буса къайдагъы бош затны гьайында болар .
20012012	Намуссуз яманлыкъны торуна тюшме гьасирет болар , амма гьалал адамланы тамуру бек болар .
20012013	Намуссуз ялгъан сёзлерине тутулар , амма гьалал адам балагьдан къутулар .
20012014	Инсан сёзлерини яхшы емишин ашар , тёкген къыйыны да огъар савгъат болуп къайтар .
20012015	Агьмакъ оьзюню ёлун тюз деп гьисаплар , амма гьакъыллы адам насигьатгъа тынглар .
20012016	Агьмакъ тез ачувланар , гьакъыллы адам буса оьзгени терслигин гечер .
20012017	Билгенин айтагъан гертини айтар , алдатагъан адамны шагьаты ялгъандыр .
20012018	Бош сёз сёйлейгенлер хынжал йимик яра салма болар , гьакъыллыланы сёзю буса юрекге балгьам йимикдир .
20012019	Ялгъан сёзлер тез унутулар , герти сёзлер даимликге къалар .
20012020	Хыянатчыланы юреклери макюрчюлюкден , парахатлыкъны якъчыларыныки буса шатлыкъдан толар .
20012021	Гьалал адамны башына балагь гелмес , намуссузланы башлары буса къайгъыдан чыкъмас .
20012022	Раббибиз ялгъан сёзню гёрюп ярамас , гьакъ гертини сёйлейгенлени буса О ушатар .
20012023	Англавлу адам билимин гёрсетип айланмас , агьмакълар буса авлияларын чачып айланар .
20012024	Кёп загьмат тёгеген адам сонг оьзгелени де башын тутар , эринчек буса къул йимик ишлер .
20012025	Юрекдеги дерт адамны янчар , яхшы сёз буса гёнгюн ачар .
20012026	Гьалал адам ювугъуна ёл гёрсетер , намуссузланы ёлу буса оланы адашдырар .
20012027	Эринчекге бир зат да тюшмес , загьмат тёгеген адам буса байлыкъ къазанар .
20012028	Гертини ёлунда яшав болар , ялгъанны сокъмагъы буса оьлюмге элтер .
20013001	Гьакъыллы яш атасыны насигьатларына тынглар , гьаясыз буса оьпкелевлеге де тынгламас .
20013002	Яхшы адам оьзюню сёзлеринден къанып турар , макюрчюлер буса яманлыкъ булан яшап турар .
20013003	Авзун жыйып билеген адам балагьдан къутулар , тарыкъсыз авзун ачып айланагъанлагъа буса балагь гелер .
20013004	Эринчекни сюегени кёп болар , амма бир затгъа да ес болмас , загьмат тёгеген адам буса токълукъда яшап турар .
20013005	Гьалал адам ялгъан сёзню гёрюп ярамас , намуссуз буса оьз-оьзюн биябур да этер , илыкъдырма да илыкъдырар .
20013006	Гьалаллыкъ таза адамны къутултар , намуссузлукъ буса гюнагьлыны болмагъандай этер .
20013007	Оьзюню бир заты да ёкъ буса да , биревлер бай болуп гёрюнме къарар , амма бир башгъалар , таман чакъы байлыгъы бар буса да , ярлы болуп гёрюнюп айланар .
20013008	Инсан байлыкъ булан яшавун къоруп сакълар , ярлы буса къоркъувну да билмес .
20013009	Гьалал адам ярыкъ янагъан чыракъ йимикдир , намуссузланы чырагъы буса сёнюп къалар .
20013010	Хохабазлыкъ балагь гелтирер , гьакъыллы адам буса насигьатгъа тынглар .
20013011	Гьарам мал болмагъандай болуп къалар , гьалал мал буса артып турар .
20013012	Яшавгъа чыкъмай турагъан умут юрекге дерт болар , амма умутларынг яшавгъа чыкъса , къаркъаранг къуванчдан толар .
20013013	Насигьатгъа тынгламагъан оьзюне зарал гелтирер , буйрукъгъа къулакъ асгъан буса савгъатын табар .
20013014	Гьакъыллыны уьйретивлери оьлюмден къутгъарагъан яшав берер .
20013015	Англавлу адамны халкъны арасында абуру болар , оьзлеге инанма ярамайгъанланы яшаву буса къыйын болар .
20013016	Оьтгюр адам гьакъылы булан иш гёрер , агьмакъ буса авлияларын чачып айланар .
20013017	Яман хабар алып гелген адам балагь гелтирер , яхшы хабар алып гелген адам буса парахатлыкъ гелтирер .
20013018	Насигьатны гери ургъан ажиз де , биябур да болар , насигьатгъа тынглагъанны буса абуру болар .
20013019	Муратлар яшавгъа чыкъса , юрекге балгьам салгъандай болар , агьмакъ буса яманлыкъны ёлундан къайтма сюймес .
20013020	Гьакъыллылар булан къатнайгъанлар гьакъыллы болар , агьмакълар булан къурдаш болгъанлар буса пасат болар .
20013021	Гюнагьлыланы артын таптап балагьлар юрюр , гьалал адамлагъа буса яхшылыкъ этилер .
20013022	Яхшы адам балаларына да , балаларыны балаларына да байлыкъ къоюп гетер , гюнагьлыланы байлыгъы буса гьалал адамланы къолуна тюшер .
20013023	Ярлыланы мол тюшюмю болуп , элде адиллик болмаса , олар гьеч бир затсыз къалып къалар .
20013024	Чубугъун аягъан авлетин аямас , авлетин сюеген буса ону такъсырлар .
20013025	Гьалал адам къурсагъы тойгъанча ашар , намуссузну къурсагъы буса ач къалар .
20014001	Гьакъыллы къатын оьзюню уьюн бир ёрукъгъа салар , авлиясы буса ону оьз къоллары булан бузар .
20014002	Тюз ёлгъа тюшген Раббибизден къоркъар , терс ёлгъа тюшген буса Ону сан этмей айланар .
20014003	Сёзю саялы агьмакъ кёп таякъ ашар , гьакъыллыны сёзю буса балагьлардан къоруп сакълар .
20014004	Екмеге оьгюзлер болмаса , беженлер толмас , къуватлы оьгюзлер болса , мол тюшюм къайтарылар .
20014005	Герти шагьат ялгъан айтмас , ялгъан шагьат буса кёп алдатар .
20014006	Пасат юрюйген адам гьакъылны излеп айланса да тапмас , англавлу буса ону рагьат табар .
20014007	Агьмакъдан ариде тур — ондан гьакъыллы сёз эшитмессен .
20014008	Англавлулар гьакъыллы болар — олар ишлерин ойлашып этер , агьмакълар буса англавсуз болар — олар ялгъан булан яшап туруп болар деп ойлашар .
20014009	Агьмакълар товба этегенлени уьстюнден кюлер , гьалал адамланы буса Раббибиз ушатар .
20014010	Инсанны къайгъысын янгыз ону юреги билер , ону къуванчларына да ятлар ортакъчы болмас .
20014011	Намуссузну уью пуч болар , гьалал адамны яшавлукъ этеген ери чечекленип къалар .
20014012	Бир-бир ёллар тюз йимик де гёрюнер , амма олар ахырда да ажжалгъа багъып гелтирер .
20014013	Кюлейгенде юрекни авуртуп гетеген кюю , къуванчны арты булан къайгъыны гелеген кюю де болар .
20014014	Пасат юрюгенлер бары да этген ишлерине жавабын берер , рагьмулу адам да этген рагьмулу ишлери саялы тийишлисин алар .
20014015	Агьмакъ гьар не сёзге де инанып къалар , артын ойлайгъан адам буса гьар абатын ойлашып алар .
20014016	Гьакъыллы адам яманлыкъдан къоркъар , ари таяр , агьмакъ буса давлап айланар , бир затдан да къоркъмас .
20014017	Къарсалайгъан адам авлиялыкъ этме болар , амма биле туруп яманлыкъ этеген адам оьжетли болар .
20014018	Билимсизлер агьмакълыкъгъа етип токътар , артын ойлайгъанлар буса билимге ес болуп токътар .
20014019	Яманлар яхшыланы алдында баш иер , намуссузлар да гьалал адамланы къапу алдында бозарып къалар .
20014020	Пакъыр адамны гьатта ювукълары да сюймес , бай адамны буса кёп къурдашы болар .
20014021	Ювугъун сансымайгъан адам гюнагь иш этеген болар , пакъырлагъа рагьму этеген гиши насипли болар .
20014022	Яманлыкъ этме деп ойлашгъан адам адашып къалар , яхшылыкъ этеген адам булан инамлыкъ да , гертилик де болар .
20014023	Гьар не ишден де гелим болар , бош сёзден буса янгыз зарал гелер .
20014024	Гьакъыллылар — байлыкъгъа , агьмакълар буса агьмакълыкъгъа ес болар .
20014025	Герти шагьат оьзгелеге кёмек этер , ялгъанчысы буса алдатып айланар .
20014026	Раббибизден къоркъмакъ — мекенли аркъа таявдур , сагъа да , сени авлетлеринге де сыйынмагъа ердир .
20014027	Раббибизден къоркъмакъ ажжалны торларындан къутгъарагъан яшавну бир булагъыдыр .
20014028	Халкъы кёп буса пача гючлю болар , халкъы аз буса огъар балагь гелер .
20014029	Сабур адамны англаву кёп болар , къарсалайгъан адам буса авлиялыкъ этип токътар .
20014030	Юрекни ювашлыгъы къаркъарагъа савлукъдур , гюнчюлюк буса тап сюеклерине оьтюп гетеген аврувдур .
20014031	Пакъырлагъа зулму этеген адам оланы Яратгъангъа капирлик этер , амма Ону сыйлайгъан адам тарчыкълыкъдагъылагъа рагьму этер .
20014032	Намуссузну яманлыгъы гелип оьзюне тиер , гьалал адамны буса гюнагьсызлыгъы якълар .
20014033	Англавлуну юрегинде гьакъыл болар , агьмакъ буса гьакъыл не зат экенни билмес .
20014034	Гьалаллыкъ халкъны оьр этер , гюнагь буса ону ер этер .
20014035	Пача англавлу къулларына яхшылыкъ этер , оьзюн биябур этегенлеге буса къазапланар .
20015001	Йылы сёз йыланны кебин де чечер , аччы сёз къазапланыв тувдурар .
20015002	Гьакъыллыланы авзундан янгыз билим чыгъар , агьмакъланы авзу буса авлиялыкъны къусар .
20015003	Раббибиз бары да затны гёрюп турар , О яхшыланы да , яманланы да гёрюп турар .
20015004	Яхшы сёзлер яшавну булагъы йимикдир , ялгъан сёзлер буса инсанны ругьдан тюшюрер .
20015005	Агьмакъ атасыны насигьатларына тынгламас , амма гьакъыллы адам уьйретивлеге тергевлю болар .
20015006	Гьалал адамны уью мал-матагьдан толуп болар , намуссузну къазанчы да балагь гелтирер .
20015007	Гьакъыллыланы авзундан билим чыгъар , авлияланы гьакъында буса шолай айтып болмассан .
20015008	Раббибиз намуссузланы садагъаларындан да жиргенер , гьалал адамланы буса О дуаларын кёп сююп къабул этер .
20015009	Раббибиз намуссузну тутгъан ёлундан жиргенер , герти ёлну тутгъанланы буса О сюер .
20015010	Тийишсиз кюйде яшамагъа башлагъан адам такъсырланып къалар , насигьатланы гёрюп ярамайгъан адам болмагъандай болуп къалар .
20015011	Раббибизге бары да зат белгилидир , гьатта ахыратдагъы зат да ; шо саялы да инсанланы юреклери де , ойлары да Огъар белгисиз тюгюлдюр .
20015012	Пасат юрюйген адам оьзюню юзюн ачып берегенлени сюймес ; олай адам гьакъыллыланы насигьатларына да тынглама сюймес .
20015013	Шат юрек адамны юзюн де ачыкъ этер , юрекде дерт бар буса , адамны ругьдан тюшюрер .
20015014	Англавлуну юреги билим излер , агьмакълар буса янгыз авлиялыкъны ахтарар .
20015015	Касипни гьар гюню де къайгъылыдыр , насиплиники буса арты битмейген байрамдыр .
20015016	Байлыкъ да жыйып , къоркъа-пыса туруп яшагъанча , Раббибизден де къоркъуп , аз затлар булан тамамланып къалса яхшыдыр .
20015017	Оьчлюкден толгъан этли шорпадан сюювден толгъан этсиз шорпа къолайдыр .
20015018	Къарсалайгъан адам питне салар , сабур адам буса оьчлюкге ахыр салар .
20015019	Эринчекни ёлуна тегенек битер , гьалал адамлар буса шагьра ёл булан юрюр .
20015020	Гьакъыллы авлет атасын сююндюрер , авлиясы буса анасын гери урар .
20015021	Томакъ авлиялыгъындан сююнер , англавлу адам буса тюз ёл булан юрюр .
20015022	Таклиф берегенлер болмаса , адамны къолундан тюзевлю иш чыкъмас , кёп таклиф берегенлер болса , ону иши тюзелер .
20015023	Жавабын къайтарып болмакъ къуванчдыр , оьз еринде къоллангъан сёз де тизивдюр .
20015024	Гьакъыллыны тутгъан ёлу алгъа багъып алып да юрюр , ахыратдан къоруп да сакълар .
20015025	Раббибиз хохабазланы уьюн дагъытар , тул къалгъан къатынны дазуларын буса беклешдирер .
20015026	Раббибиз намарт хыяллардан жиргенер , таза адамланы сёзлерин буса къабул этер .
20015027	Сутур адам оьзюню уьюн дагъытар , урушбатны гёрюп ярамайгъан адам буса яшап къалар .
20015028	Гьалал адамлар жавабын ойлашып берер , намуссузланы авзундан буса яманлыкъ чыгъар .
20015029	Раббибиз намуссузлардан арекдедир , гьалал адамланы дуаларын буса къабул этер .
20015030	Ачыкъ юзлю къарав юрекни къувандырар , яхшы хабар да сюеклеге гюч берер .
20015031	Оьзлени тюз ёлгъа салагъанланы сёзюне тынглайгъанлар гьакъыллыдыр .
20015032	Насигьатланы гери урагъанлар оьзлер оьзлеге зарал гелтирер , оьпке-айыплагъа тынглагъанлар буса англавлу болар .
20015033	Раббибизден къоркъмакъ гьакъылгъа уьйретер , макътавлукъну башы да ювашлыкъдыр .
20016001	Адам сёйлер , къадар кюлер .
20016002	Гьар ким оьзю тутгъан ёл таза деп гьисап этер , амма Раббибиз буса инсанланы сынап къарар .
20016003	« Аллагь ! » — деген ач къалмас .
20016004	Раббибиз бары да затны белгили бир мурат булан яратгъандыр , гьатта яманланы да жазаламакъ учун яратгъандыр .
20016005	Раббибиз гьар уллу юреклиден жиргенер , шолай адам такъсыргъа тарылажакъгъа шеклик ёкъдур .
20016006	Яхшылыкъ да , герти де гюнагьдан чаяр , Раббибизден къоркъув да яманлыкъдан ари сакълар .
20016007	Раббибиз инсанны тутгъан ёлуна рази къалса , ону гьатта душманлары булан да ярашдырар .
20016008	Гьарам мал болмай , аз буса да гьалал мал болса яхшыдыр .
20016009	Инсан оьзюню ёлун танглар , амма алынагъан абатларыбызгъа Раббибиз инамлыкъ берер .
20016010	Пачаны авзундан чарлангъан сёзлер чыгъар , оьзюню гьукмусун чыгъарагъанда о хата йибермес .
20016011	Тюз мизанлар Раббибиздендир , мизан ташлар да Ондан геледир .
20016012	Намуссуз ишлер пачалар учун жиргенчдир , неге тюгюл де тахгъа герти ёл булан минме бажарыладыр .
20016013	Гертини сёйлейгенлер пачаны кепине гелер , о гьакъны сёйлейгенни де ушатар .
20016014	Пачаны къазапланыву Азрайыл малайик йимикдир , амма гьакъыллы адам ону рагьмуландырып болар .
20016015	Пача иржайып къарагъан адамны яшаву яхшы болар , ону рагьмусу да язбашгъы янгур йимикдир .
20016016	Алтын тапмакъдан гьакъыл тапмакъ яхшыдыр , сайламлы гюмюш тапмакъдан да англав тапмакъ къолайдыр .
20016017	Намуслу яманлыкъдан ари турар , сакъ айлангъан да оьзюн къоруп сакълар .
20016018	Оьктемликни артындан хорлукъ юрюр къыдырып , дагъытылывну башы да хохабазлыкъдыр .
20016019	Оьктемлер булан талангъан затны бёлюп яшагъанча , пакъырлар булан тарчыкълыкъда яшагъан къолайдыр .
20016020	Англавлу кюйде иш гёрген талайлыкъ табар , Раббибизге аркъа таягъан да насиплидир .
20016021	Гьакъыллы башы булангъы адам англавлу адам гьисапда танылар , татли сёз де артыкъ даражада мюкюр этер .
20016022	Англавлукъ яшав булагъыдыр , авлияланы илмусу буса авлиялыкъдыр .
20016023	Гьакъыллыны юреги ону гьакъыллы сёйлеме де борчлу этер , билимин де артдырар .
20016024	Татли сёз бал йимикдир , юрекге де балгьамдыр , сюеклеге де дармандыр .
20016025	Бир-бир ёллар тюз йимик де гёрюнер , амма ахырда олар ажжалгъа багъып гелтирер .
20016026	Ачлыкъ загьмат тёкме борчлу этер , неге тюгюл де ач къурсакъ рагьатлыкъ бермес .
20016027	Нажжас не тюрлю яманлыкъгъа да устадыр , ону авзундан да от-ялын чыгъар .
20016028	Макюрчю питне салар , тилчи де досланы айырар .
20016029	Яман хыяллы адам ювугъуну къылыгъын да бузар , терс ёлгъа да салар .
20016030	Гёзлерин къысып турагъан макюрчюлюк ойлашар , эринлерин хабып турагъан да яманлыкъ этер .
20016031	Акъ гирген тюклер макътавлукъну тажыдыр , огъар янгыз гьалал адам етер .
20016032	Чыдамлы адам къоччакъдан къолайдыр , оьзюн елеп болагъан да шагьарны елевчюсюнден яхшыдыр .
20016033	Бир масъаланы чечмек учун , инсанлар чёп ташлар , амма гьукмуну Раббибиз чыгъарар .
20017001	Гьарам ашдан толгъан тепсиден гьалал къуру экмек гесек къолайдыр .
20017002	Гьакъыллы къул есини пакарсыз авлетине ёлбашчылыкъ этер , оьзге авлетлери йимик , варислик пайын да алар .
20017003	Алтын да , гюмюш де отда тазаланар , инсанланы юреклерин буса Раббибиз тазалар .
20017004	Яманлар намуссузланы сёзлерине тынглар , ялгъанчылар гьиллачылагъа къулакъ асар .
20017005	Пакъырны хорлайгъан ону Яратгъанны мысгъыллар , биревню къайгъысыны уьстюнден кюлейген такъсырланмай къалмас .
20017006	Баланы баласы балдан татли болур , авлетлени макътавлугъу да оланы аталарыдыр .
20017007	Авлиягъа сёйлегенден пайда чыкъмас , асил къылыкълы да ялгъан сёзлеге тынгламас .
20017008	Есини къолундагъы савгъат сыйлы таш йимикдир : къайсылай айландырсанг да пайда чыгъар .
20017009	Дослукъгъа талпынагъан адам хатиржанлыкъны унутар , ачув тутагъаны буса досун тас этер .
20017010	Англавлугъа бир буварса да таманлыкъ этер , авлиягъа юз къамучу урса да пайда чыкъмас .
20017011	Питнечи янгыз яманлыкъ этер , амма огъар къаршы вагьши малайик бакъдырылар .
20017012	Агьмакълыгъы булангъы агьмакъгъа ёлукъгъанча , балаларын тас этген ана аювгъа ёлукъгъан къолайдыр .
20017013	Яхшылыкъгъа яманлыкъ этгенни уьюнден яманлыкъ таймас .
20017014	Эришивлюкню башы йырылгъан сувну йимикдир , къызып гетгинче эришивлюкню къойгъан яхшыдыр .
20017015	Раббибиз намуссузну якълайгъанлардан да , гьалал адамны айыплайгъанлардан да жиргенер .
20017016	Авлиягъа байлыкъ негер тарыкъдыр ? Англавунг болмаса , гьакъылны нечик сатып аларсан ?
20017017	Досну сюювю гьамангъадыр , агъа-инилер де къайгъы гелгенде бир-бирине табулар .
20017018	Янгыз сай гьакъыллы биревню жаваплыгъын оьз бойнуна алар .
20017019	Эришивлюклени сюеген гюнагьны да сюер , оьзюн макътайгъанлар да балагь чакъырар .
20017020	Къара юрекли адам яхшылыкъ тапмас , макюрчю тилли де балагьгъа тарыр .
20017021	Яман авлет артыкъ бармакъгъа ошар : гессенг — авуртар , гесмесенг — талчыкъдырар .
20017022	Юрекдеги къувзакълыкъ инг тизив дармандыр , къайгъы буса адамны къурутуп къояр .
20017023	Тюз дуван этилмесин деп , намуссуз урушбат берер .
20017024	Гьакъыллы адам билимин артдырма къаст этер , гьайгевню гёзлери буса дёрт де якъда болар .
20017025	Авлия авлет атагъа талчыкъдыр , анагъа да дертдир .
20017026	Адиллини айыпгъа тартмакъ да , гертини сёйлейген асил къылыкълыгъа къапас урмакъ да яхшы тюгюлдюр .
20017027	Англавлу аз сёйлер , артын ойлайгъан да оьзюн сабур тутар .
20017028	Пысып турагъан авлия да гьакъыллыгъа ошар , авзун къысып турагъан да артын ойлайгъан болуп гёрюнер .
20018001	Башалманлар сюйгенин этип юрюр , гьакъыллы насигьатлагъа да хонтурланар .
20018002	Авлия билим алма сюймес , амма гьакъыллы болуп гёрюнме чи сюер .
20018003	Яманлыкъ булан жиргенчлик де , намуссузлукъ булан хорлукъ да гелер .
20018004	Инсанны сёзлери терен къую йимикдир , гьакъылны булагъы да саркъып агъагъан сув йимикдир .
20018005	Гьалал адамны дуванда ер этмек учун , намуссузгъа бетхатирлик этмек яхшы болмас .
20018006	Сёз артындан сёз чыгъар , кёп сёйлесе гёз чыгъар .
20018007	Авлия сёйлеген ажжал табар ; айтылмагъан сёзню еси бусанг , айтылгъан сёзню къулу боларсан .
20018008	Тилчини тили къурсакъгъа барагъан татывлу ашлар йимикдир .
20018009	Эринчек де бирдир , бузувчу да бирдир .
20018010	Раббибиз оьзюню ичинде гьалал адамлар парахат яшынып туруп болагъан къатты беклик йимикдир .
20018011	Бай оьзюню барлыгъын къатты беклик деп гьисаплар .
20018012	Оьктемликни артындан хорлукъ юрюр къыдырып ; сабур тюбю сари алтын .
20018013	Алгъасап жавап берген авлиядыр , огъар илыкъма тюшер .
20018014	Ругь якъдан гючлю адам аврувун енгер , ругьдан тюшгенни иши не болар экен ?
20018015	Англавлу билим топлай турар , гьакъыллыгъа эки къулакъ да аз болар .
20018016	Савгъат адамгъа эркинлик де берер , гьакимлеге багъып ёл да ачар .
20018017	Эришивлюкде , бириси ян сёйлеме башлагъанча , башлапгъысы тюз болуп гёрюнер .
20018018	Чёп салыв эришивлюклени токътатар , гючлю душманланы да бир-биринден айырар .
20018019	Къазаплангъан дост къатты беклик йимикдир , эришивлюк де къапуланы тогъасларына ошайдыр .
20018020	Айтылмагъан сёзню есисендир , айтылгъан сёзню къулусандыр .
20018021	Авуз билгенни сёйлер , авуздан чыкъгъан башгъа гелип тиер .
20018022	Къатындан тюзелген насип табар , Раббибизни де рагьмусун алар .
20018023	Ярлы ялбарып тилер , бай буса гьонкъа жавап къайтарар .
20018024	Аш къурдашлар балагьгъа гелтирер , герти къурдашлар буса агъа-инилерден де ювукъ болар .
20019001	Ялгъанчы болуп байлыкъда яшагъанча , гьалал кюйде ярлылыкъда яшагъан къолайдыр .
20019002	Билими ёкъ адамгъа яхшылыкъ болмас , алгъасайгъан адам да гюнагь иш этип токътар .
20019003	Гьакъылсыз юрюген ажжалсыз оьлер , бары къыйынын Раббибизден гёрер .
20019004	Барлыкъ ярашдырар , ёкълукъ талашдырар .
20019005	Ялгъан шагьат такъсырсыз къалмас , ялгъанчы да гьеч къутулмас .
20019006	Кёплер байлагъа ялынып айланар , савгъатлар береген булан да ким де къурдашлыкъ тутар .
20019007	Ярлыны къардашлары да сюймес , къурдашлары буса хасокъда : олардан кёмек ахтарса да пайда чыкъмас .
20019008	Оьзюне яхшылыкъ ёрайгъан адам англавлу болма къаст этер , гьакъылны къыйматын билеген де талай табар .
20019009	Ялгъан шагьат такъсырсыз къалмас , ялгъанчы да ажжал табар .
20019010	Авлиягъа бай болмагъа ошамас , къулгъа да бийлеге ес болмагъа къыйышмас .
20019011	Гьакъыл адамны къазапланывдан сакълар , ямангъа яхшы болмакъ да эргишини ишидир .
20019012	Пачаны къазапланыву арсланны къычырыгъы йимикдир , рагьмусу буса йылы янгур йимикдир .
20019013	Авлия авлет атасына балагьдыр , къатын айтар — эр къайтар .
20019014	Мюлк де , мал да ата-анадан къалагъан варисликдир , англавлу къатын буса Раббибизни савгъатыдыр .
20019015	Эринчек отбаш алда кёп олтурар , азман да ач къалар .
20019016	Насигьатгъа тынглагъан яшап къалар , пакарсыз юрюген буса пасат болар .
20019017	Пакъыргъа берген де бир , Раббибизге берген де бир , О да сагъа тийишли къайтарышын этер .
20019018	Геч болуп къалгъынча , авлетингни такъсырла , ёгъесе ону оьлюмге тарытарсан .
20019019	Гьонкъа адам такъсыргъа тарылсын , огъар ёл къойсанг , дагъы да яман болар .
20019020	Гьакъыллы болмакъ учун , насигьатгъа да тынгла , таклифлени де къабул эт .
20019021	Инсан кёп затгъа умут этер , амма Раббибиз буюргъан болар .
20019022	Инсанларда инамлыкъ къыйматлыдыр , ялгъанчыдан да ярлы яхшыдыр .
20019023	Раббибизден къоркъгъан яшав да табар , парахат да юхлар , ону башына балагь да гелмес .
20019024	Эринчек ашама деп тутгъан къашыгъын да авзуна элтме сюймес .
20019025	Нажжасны такъсырласанг , авам да эс табар , англавлу буса айтып къойса да англар .
20019026	Атасын пуч этеген де , анасын къувалайгъан да уятсыз ва намуссуз авлетдир .
20019027	Билим ала турмасанг , билегенлерингни де унутарсан .
20019028	Макюрчю шагьат бар ерде адилли дуван этилмес , жинаятчылыкъ да намуссузланы азыгъыдыр .
20019029	Макюрчю — такъсырдан , авлия да таякъдан къутулмас .
20020001	Чагъыр мысгъыллатар , боза къутуртар , шолагъа сатылгъан гьакъылсыздыр .
20020002	Пачаны къазапланыву арсланны къычырыгъы йимикдир , ону ачувландыргъан оьзюне балагь гелтирер .
20020003	Къалмагъалгъа баш сукъмагъан абурун сакълар , авлия буса гьалек болар .
20020004	Эринчек гюзде сабан сюрмес , язда буса бир зат да тапмас .
20020005	Инсанны юрегиндеги хыяллары терен къую йимикдир , амма англавлу адам ондан сув алып ичмеге болар .
20020006	Кёплер инсанны рагьмулугъу саялы макътай , амма инамлы адамны ким табар ?
20020007	Гьалал адам таза юрюр , ондан къалгъан авлетлер де талайлыдыр .
20020008	Дуван гесме олтургъан пача оьзюню къараву булан бары да яманлыкъны къувар .
20020009	« Мени юрегим де таза , мен гюнагьдан да тазаман » , — деп ким айтма болар ?
20020010	Ялгъан мизанны да , ялгъан оьлчевню де Аллагь гёрюп ярамас .
20020011	Яшны этегенине къарап , ону юрюшюню тюзлюгюн де , тазалыгъын да билме болар .
20020012	Раббибиз къулакъны эшитме , гёзню буса гёрме яратгъандыр .
20020013	Ишлегенге — азыкъ , ишлемеген — языкъ .
20020014	Хайыр алагъанны канты кёп болар , амма алгъанын сонг макътап йиберер .
20020015	Бу дюньяда алтын да бардыр , жавгьар да , амма гьакъыллы сёзлер барындан да сыйлыдыр .
20020016	Биревню борчун бойнунга алсанг , гёлексиз къаларсан , гишини къатыны булан ювукълукъ этсенг де , тап шо кюйде болар .
20020017	Ялгъан булан алынгъан азыкъ татывлу тиер , амма сонг тамагъынга тыгъылар .
20020018	Таклифге тынглайгъан уьстюнлюк къазанар , дав этеген де насигьатгъа тынглар .
20020019	Тилчи булан айлансанг , сырынгны ачар , даллайчы булан да иш гёрме .
20020020	Ата-анасына налат бергенни тун къарангыда чырагъы сёнюп къалар .
20020021	Алгъасавлукъда чыгъарылып алынгъан варисликни сонг хайыры болмас .
20020022	« Яманлыкъ саялы мен оьч аларман » , — деп айтма , Раббибизге инан , О да сени сакълап турар .
20020023	Тюз тартмайгъан ташланы Аллагь гёрюп ярамас , тюз тартмайгъан мизанлар да яманлыкъдыр .
20020024	Раббибиздир бизин ёлгъа салагъан . Биз оьзюбюз къайдан билейик ёлубузну ?
20020025	Алгъасавлукъда этилген ант да , ойлашылмай берилген сёз де инсан учун тузакъдыр .
20020026	Гьакъыллы пача намуссузланы къувукъну чачагъандай якъ-якъгъа чачар .
20020027	Инсанны ругьу ону бютюнлей ярыкъ этеген Раббибизни чырагъыдыр .
20020028	Рагьму да , гьакълыкъ да пачаны къоруп сакълар , рагьмусу булан да о тахын сакълар .
20020029	Яшавну башы ялындыр , арты кюлдюр .
20020030	Яралар да , яралардан къалгъан дамгъалар да яманлыкъдан сакълар , тийген таякълар да инсанны табиатын алышдырар .
20021001	Агъымындагъы сувлар йимик , пачаны хыяллары да Раббибизни къолундадыр : О къайсылай сюйсе , шолай багъып акъдырар .
20021002	Инсангъа оьзю тутгъан ёлу тюз болуп гёрюнер , амма Раббибиз юреклени сынап къарар .
20021003	Къурбандан алда Раббибиз гьалал адамны да , адиллини де ишин къабул этер .
20021004	Оьктем къарав да , оьктем юрек де намуссузлагъа хас болгъан гюнагьлардыр .
20021005	Къаст булан къала болар , алгъасагъан сув да денгизге етишмес .
20021006	Гьарам мал жыймакъ ажжал излейгенлени аз заманлыкъ ишидир .
20021007	Адилсиз кюйде иш гёрген намуссузланы яманлыкълары оьзлеге къайтып тиер .
20021008	Пасат адамны ёлу къынгыр болар , гьалал адамны иши буса тюз болар .
20021009	Яман къатын алгъынча , къысыр къалгъыр къангъынча .
20021010	Намуссуз яманлыкъ ёрар , о ювугъуна да яхшылыкъ этмес .
20021011	Нажжасны такъсырласанг , сынавсуз адам эс табар ; гьакъыллыгъа насигьат берсенг , ону билими артар .
20021012	Раббибиз намуссузну уьюнден гёзюн айырмас , ону уьюне балагь гелтирер .
20021013	Пакъырны агьына тынгламагъан оьзю де бир агь урар , амма кёмексиз къалар .
20021014	Яшыртгъын берилген савгъат — ачувну , тюпден таба берилген рушбат да къазапланывну енгер .
20021015	Адилли дуван гесмек гьалал адамгъа къуванчдыр , яманлыкъ этегенге къоркъунчдур .
20021016	Гьакъылын тас этген ахыратда эс табар .
20021017	Йыбав-кеп сюйген ярлы болар , чагъыр булан яв сюйген де бай болмас .
20021018	Намуссузлар гьалал адамлагъа этген яманлыгъы саялы , ялгъанчылар да таза адамлагъа этген бары да заты саялы тёлев берме тарыкъдыр .
20021019	Ачувланып , эришип турагъан къатын булан яшагъанча , дангыл топуракъларда яшагъан къолайдыр .
20021020	Гьакъыллыны уьюнде артгъа салгъаны болар , авлия буса барын да пуч этер .
20021021	Гьалал турагъан да , яхшылыкъ этеген де гьалаллыкъда да , макътавлукъда да яшап къалар .
20021022	Гьакъыллы адам шагьарларда-бекликлерде турагъан къудратлы асгерлерден оьр чыгъар , оланы беклигин де дагъытар .
20021023	Авзун сакълагъан оьзюн де балагьлардан къоруп сакълар .
20021024	Къазапланывун енгме сюймейген адам эдепсиз хохабаздыр , имансыздыр .
20021025	Эринчекни сутурлукъ оьлтюрер , неге тюгюл де ону къолу иш сюймес .
20021026	О гьаман да сутурланар , гьалал адам буса къызгъанмай уьлешер .
20021027	Раббибиз намуссузланы этген къурбанларын гёрюп ярамас , айрокъда бир яман хыял булан этгенлерин .
20021028	Ялгъан шагьат ажжал табар , билемен деп сёйлейген адам буса гьаман да сёйлеп турар .
20021029	Намуссузну сыпаты эдепсиз болар , гьалал адам буса тюз ёл булан юрюр .
20021030	Раббибизден болуп тюгюл эсе , гьакъыл да , англав , насигьат да ёкъдур .
20021031	Ябушувда уьстюнлюкню береген аргъумакъ тюгюл , Раббибиздир .
20022001	Яхшы ат къазанмакъ бары байлыкъдан яхшыдыр , адамланы гьюрметин къазанмакъ да алтын-гюмюшден де сыйлыдыр .
20022002	Байны да , ярлыны да бир-бирине ошатагъан недир ? Оланы экевюн де Раббибиз яратгъандыр .
20022003	Гьакъыллы балагьны гёрюп , яшынып токътар , сынавсузлар буса тувра уьстюне багъып юрюп , къапас ашар .
20022004	Раббибизден къоркъувну да , байлыкъны да , абурну да , яшавну да саламатлыкъ гелтирер .
20022005	Макюрчюню ёлунда тегенек де , тузакъ да къаршылашар , оьзюн аяйгъан адам шо ёл булан юрюмес .
20022006	Яшлыгъы тюзелген гиши даимге тюзелер .
20022007	Бай ярлыгъа башчылыкъ этер , борчгъа алгъан да борчгъа бергенни къулу болуп къалар .
20022008	Адилсизликни яйып айланагъан балагьгъа тарып къалар , ону къазапланыву да болмагъандай болуп къалар .
20022009	Пакъыргъа аш берген насипли болуп къалар .
20022010	Нажжасны оьзюнгден арек этсенг , татывсузлукъ да таяр , къалмагъал да , эришивлюк де битер .
20022011	Таза юрекли де , таза сёзлю де пачагъа ювукъ болар .
20022012	Раббибиз гьакъ гертини къоруп сакълар , хыянатчыны сёзлерин буса гери урар .
20022013	Эринчек : « Орамда арслан бар ! Майданны къап ортасында мени паралап къояжакъ ! » — деп турар .
20022014	Саякъ юрюшлю къатынны сёзю тюбю ёкъ къакъа йимикдир , Раббибизни къазапландыргъан адам шонда тюшюп гетер .
20022015	Яш авлиялыкъ этер , амма сен такъсырласанг , о эс тапмай къоймас .
20022016	Ярлыны къыйыны булан бай болагъан да , байгъа савгъат береген де ярлы болуп къалар .
20022017	Гьакъыллыланы сёзлерине къулакъ ас , тынгла ; мени насигьатларыма да тергев бер :
20022018	шо сёзлени эсде сакъласанг , юрегинге балгьамдай болар , оьзю шо сёзлер де даим сени авзунгда болар ;
20022019	янгыз Раббибизге аркъа таясын деп , мен сагъа насигьат этемен , сен де шону эсингде сакълап къой . Отуз айтыв
20022020	Сен гьакъ герти сёйлеп де билсин , сени йибергенлеге де гьакъ герти сёзлени етишдирип болсун деп , мен сагъа тюпдеги шу отуз айтывну яздым . Сен шоларда таклифлер де , англав да табарсан .
20022021	
20022022	Ярлыланы талама , неге тюгюл де олар ярлыдыр , касипни де къапу алда хатирин къалдырма ,
20022023	неге тюгюл де Раббибиз оланы якълар , оланы къыйнагъанланы оьзлени де къыйнар .
20022024	Ачувланагъан адам булан къурдаш болма , къарсалайгъан адам булан да айланма .
20022025	Шолай этмесенг , оланы ёлуна оьзюнг де тюшерсен , оьз-оьзюнге тузакъ да саларсан .
20022026	Биревню борчун бойнунга алма алгъасама .
20022027	Борчну къайтарып болмасанг чы , сени ятып турагъан тёшек-орнунгну да чыгъарып алып гетер .
20022028	Ата-бабаларынг токъташдыргъан дазуларынгны ари теберме .
20022029	Сен оьзюню ишин жигерли юрютегенни гёргенмисен ? О къара халкъгъа тюгюл , пачалагъа къуллукъ этер .
20023001	Гьаким булан бир тепсиден ашама олтургъанда ким булан олтургъанынгны унутма .
20023002	Ачынгдан оьле тура бусанг да , бир заманда да артыкъ ашама .
20023003	Ону татывлу ашларына дамагьланып , алданып къалма . Шону о сени сынап къарамакъ учун этмеге бола .
20023004	Байлыкъ жыймакъны къайгъысын этип турма ; шо ойларынгны къой .
20023005	Байлыкъгъа къарагъанда бир болду — о ёкъ болгъанда бир болду , неге тюгюл де , къанатлар чыгъып , о къаракъушдай кёклеге учуп гетер .
20023006	Гюллеп юрюйген адамны ашындан ашама , ону татывлу ашларына да дамагьланма .
20023007	Неге тюгюл де , юрегинде нечик ойлары бар буса , о оьзю де шолайдыр . Сагъа о : « Аша , ич » , — дер , амма ону юреги сагъа тюз болмас .
20023008	Шонда ашагъанынгны да къусуп чыгъарарсан , яхшы сёзлеринг де негьакъ айтылгъан болар .
20023009	Авлиягъа сёйлеп авара болма , неге тюгюл де о гьакъыллы сёзлени гёрюп ярамас .
20023010	Тезден токъташдырылгъан дазуланы бузма , етимлени авлакъларына да сугъулма .
20023011	Неге тюгюл де , оланы Якълавчусу гючлюдюр , О етимлени ягъын тутар .
20023012	Юрегингни уьйретивге бакъдыр , гьакъыллы сёзлеге де тынгла .
20023013	Авлетинге чубукъ урсанг , ону оьлюмден къутгъарарсан :
20023014	сен ону чубукъ уруп такъсырласанг , ону ругьун ахыратны азапларындан къутгъарарсан .
20023015	Балам ! Эгер де сен гьакъыллы болсанг , мени юрегим де къуванар .
20023016	Сен герти затны сёйлесенг , мени ичимдеги бар затым къуванар .
20023017	Сени юрегинг гюнагьлыланы гюллемесин , амма гьар гюн де Раббибизден къоркъуп турсун .
20023018	Шо заман сени гележегинг де болар , умутунг да тас болмас .
20023019	Тынгла , балам , гьакъыллы да бол , юрегингни де тюз ёлгъа сал .
20023020	Чагъыр ичегенлер булан да , танавларындан гелгенче эт ашайгъанлар булан да иш тутма .
20023021	Неге тюгюл де , ичкичи де , гьампа да ярлы болуп токътар , эринчеклик де сени ямав опуракъ гийип айланагъан этер .
20023022	Атанга тынгла : сен ону белинден тувгъансандыр ; анангны да гери урма , гьатта о къарт болгъанда да .
20023023	Гьакъ гертини сатып ал , гьакъылны да , билимни де , англавну да сатып къойма .
20023024	Гьалал адамны атасы шат болар , оьзюнден гьакъыллы яш тувгъан да сююнюп къалар .
20023025	Атанг сююнсюн дагъы , сени тапгъан ана да шат болуп къалып къалсын дагъы .
20023026	Балам ! Юрегингни магъа бакъдыр , гёзлерингни де магъа къарат :
20023027	неге тюгюл де саякъ къатын тюбю ёкъ къакъа йимикдир , гишини къатыны да тар къую йимикдир ,
20023028	о пусгъунда токътагъан тонавчудай инсанланы арасында жинаятчыланы санавун артдырып турар .
20023029	Кимлердир улуйгъанлар ? Кимлердир агь урагъанлар ? Кимлердир эришип турагъанлар ? Кимлердир себепсиз яраланагъанлар ? Кимлердир гёзлери къызарып айланагъанлар ?
20023030	Тизив чагъырланы ахтара туруп , чагъыр иче туруп олтуруп къалагъанланыкидир .
20023031	Чагъырны къызыллыгъына , аякъда ону лансыллайгъанына , енгил ичилегенине къарама ,
20023032	сонг сариек йылан йимик бир тигер .
20023033	Гёзлерингни гишини къатынларына бакъдырарсан , юрегинге де къайдагъы ойлар гелер .
20023034	Сен денгизни къап ортасында юхлап къалгъан адам йимик неде гемени келлесине минип юхлап къалгъан адам йимик болуп къаларсан .
20023035	« Магъа ура эди , магъа буса авуртмай эди ; мени тебере эди , мен буса гьис этмей эдим . Уянгъан сонг , алдагъы юрюшюмню узатарман » , — деп де айтарсан .
20024001	Яман адамланы гюллеме , олар булан да айланма .
20024002	Неге тюгюл де , оланы юреклеринде нас хыяллары болар , оланы авзулары да яманны сёйлер .
20024003	Гьакъылдан таба къуруладыр уьй , англавдан таба да беклешедир о .
20024004	Бажарывлукъдан таба оланы ичлери тизив мал-матагьдан да , байлыкъдан да толар .
20024005	Гьакъыллы адам гючлю болар , англавлу адам да оьзюню гючюн беклешдирер .
20024006	Шо саялы да давну ойлашып юрют , таклиф берегенлер кёп болса , уьстюнлюк де гелер .
20024007	Авлиягъа гьакъылгъа етме къыйындыр , къапу алда о авзун да ачмас .
20024008	Яманлыкъ этме айланагъан адам яман хыялларын яшырып болмас .
20024009	Авлияны хыяллары да гюнагьдыр , нажжасдан да адамлар жиргенер .
20024010	Эгер де къайгъылы гюн ругьдан тюшсенг , сени гючюнг аз болар .
20024011	Бир айыпсыз оьлтюрюлегенлени къутгъар , олагъа тезликде кёмекге етме алгъаса .
20024012	Шолай этмесенг : « Муна , мен шону билмей эдим » , — деп айтажакъсан чы . Амма бизин сынайгъан Аллагь гертини биледир , О сени юрегингдегингни гёредир .
20024013	Гьакъыл бал йимик татывлудур . Эгер де сен шону тапсанг , сени гележегинг болар , умутунг да тас болмас .
20024014	
20024015	Намуссуз , гьалал адамны уьюне къара юрек тутма , о турагъан ерлени де дагъытма .
20024016	Неге тюгюл де , гьалал адам не балагьдан да къутулар , намуссузлар буса ажжалгъа тарып къалар .
20024017	Душманынг йыгъылгъанда сен кюлеме , о сюрюнгенде де сени юрегинг къуванмасын .
20024018	Ёгъесе , Раббибиз гёрюп , шогъар яхшы къарамас , Ону душманынга бакъгъан якъдагъы къазапланыву да таяр .
20024019	Яманлагъа ачувланма , намуссузланы да гюллеме .
20024020	Неге тюгюл де , яманны гележеги болмас , намуссузланы да чырагъы сёнюп къалар .
20024021	Балам , Раббибизден де , пачадан да къоркъуп бил , питнечилер булан да аралыгъынг болмасын .
20024022	Неге тюгюл де , бирден олардан ажжал табарсан , оьзюнг де билмей къаларсан олардан экевюнден де гележек балагьны . Гьакъыллыланы айтывлары
20024023	Муна гьакъыллыланы дагъы да башгъа сёзлери : дуван гесегенде гьаваслыгъы болмакъ яхшы тюгюл .
20024024	Айыплыгъа : « Сен тюзсен » , — деп айтгъангъа халкъланы налаты болар , ону къавумлар гёрюп ярамас .
20024025	Такъсырлайгъанлар буса талайлы болар , олагъа рагьму да этилер .
20024026	Герти жавап къайтарагъан авзундан оьбегенде йимикдир .
20024027	Уьюнгден тышдагъы ишлерингни эт , авлагъынгдагъы ишлерингни де битдир , сонг буса уьюнгню бир кюйге гелтир .
20024028	Ювугъунга ялгъан шагьат болма . Негер тарыкъдыр сагъа авзунг булан ялгъан сёйлеме ?
20024029	Вёре : « Огъар гёре мен де боламан , мен де къайтарышын этермен » , — деп айтма .
20024030	Бир керен эринчекни авлагъыны къырыйындан , томакъны юзюмлюгюню къырыйындан оьтюп бара эдим ,
20024031	Бары затны тегенек басгъан , чёп битген , ону таш чыры да авгъан эди .
20024032	Къарап , ойлашдым , гёрюп , дарс алдым :
20024033	« Бираз дагъы да юхласанг , бираз дагъы да къалгъысанг , бираз дагъы да къолларынгны да салып олтуруп турсанг ,
20024034	саякъ айланагъан адам йимик , сагъа ярлылыкъ да , савутлангъан адам йимик , тарчыкълыкъ да иннемей гелгенин билмей къаларсан » .
20025001	Булар да Ягьудеяны пачасы Хезекияны адамлары жыйгъан Сулейманны айтывларыдыр .
20025002	Сырны яшыргъан Аллагьыбызгъа макътавлар болсун , сырны англагъан пачагъа да макътавлар болсун .
20025003	Кёкню бийиклигин , ерни теренлигин йимик , шолай пачаланы юреклерин де англама къыйындыр .
20025004	Гюмюшге къошулгъан затны тайдырса , устаны къолундан савут чыгъар :
20025005	намуссузну пачадан ари тайдырса , ону тахы тюзлюк булан беклешип къалар .
20025006	Пачаны алдында оьзюнгню оьр тутма , вазирлер токътайгъан ерде де токътама ,
20025007	неге тюгюл де вазирни алдында тёбен болгъандан эсе , сагъа : « Гел , тёрге чыкъ » , — деп айтгъан яхшыдыр . Гёзлеринг булан гёргенингни дувангъа чыгъарма алгъасама , ёгъесе оьзю булан эришген адам сени биябур этме болар .
20025008	
20025009	Ятланы эришивлюгюне башынгны сукъма , гишини сырын ачма .
20025010	Эгер де ачсанг , оьзюнг биябур болуп къаларсан , шо заман сени башынг хорлукъдан чыкъмас .
20025011	Оьз еринде айтылгъан сёз накъышлангъан гюмюш савутлардагъы алтын алмалар йимикдир .
20025012	Къулакъ асагъангъа гьакъыллыны ёл гёрсетгени алтын сыргъа , таза алтындан этилген тагъымчакъ йимикдир .
20025013	Инамлы элчи оьзюн йиберген адам учун яллав гюн оракъны заманындагъы салкъын сув йимикдир , о бийин сююндюрюп билер .
20025014	Ялгъан савгъатлар булан умут этдиреген адам янгурсуз булутлар , еллер йимикдир .
20025015	Ювашлыкъ гьакимни мюкюр этер , татли тил де сюек сындырар .
20025016	Бал тапсанг , тойгъанча аша , тек кюсгенче , къусгъанча ашама .
20025017	Къурдашынгны уьюнге артыкъ кёп юрюме , ёгъесе сенден ялкъып къалар .
20025018	Ювугъуна ялгъан шагьатлыкъ этеген адам чёкюч , шёшге , итти окъ йимикдир .
20025019	Къайгъылы гюн инамсыз адамгъа умут этме ; о авруйгъан тиш , акъсайгъан аякъ йимикдир .
20025020	Юрегинде дерти булангъы адамгъа йырлайгъан адам сувукъ гюн биревню уьстюнден опурагъын чечеген адам , ярагъа тёгюлеген ханц йимикдир .
20025021	Эгер душманынг ач буса , огъар аш бер ; эгер де о сувсап буса , сув ичир .
20025022	Неге тюгюл де , шолай этип , сен ону товба этмеге борчлу этерсен , Раббибиз де сагъа тийишлисин берер .
20025023	Шимал ел янгур гелтирер , тилчини тили буса яманлыкъ гелтирер .
20025024	Эришип турагъан къатын булан эркин уьйлерде тургъанча , къалкъыда бир мююшде тургъан къолайдыр .
20025025	Йыракъ эллерден гелген яхшы хабар сувсагъан адамгъа салкъын сув йимикдир .
20025026	Намуссузну алдында къоркъуп къартыллайгъан гьалал адам нас болгъан булакъ , похлангъан къую йимикдир .
20025027	Артыкъ кёп бал ашамакъ йимик , макътавгъа къаныгъып къалмакъ да яхшы тюгюл .
20025028	Оьзюн елеп болмайгъан адам дагъылып , баруларсыз къалгъан шагьар йимикдир .
20026001	Яйдагъы къардай , оракъны вакътисиндеги янгурдай авлиягъа да намус ошавлу болмас .
20026002	Жымчыкъ пырыллагъан йимик , къарлыгъач учуп гетген йимик , тийишсиз къаргъыш да етмес .
20026003	Атгъа — къамучудур , эшекге — югендир , авлиягъа буса — чубукъдур .
20026004	Оьзюнг де авлиягъа ошап къалмас учун , авлиягъа ону авлиялыгъына гёре жавап берме .
20026005	Амма авлия оьзюн гьакъыллыман деп гьисапламасын учун , ону авлиялыгъына гёре жавап бер .
20026006	Авлиягъа иш тапшургъан оьз-оьзюне чаптакъ салгъан болар , онгайсызлыкълар тувдурар .
20026007	Маймакъны аякълары да бирдир , авлияны авзундан чыгъагъан айтыв да бирдир .
20026008	Сарпандан асил ташны атагъан да бирдир , авлиягъа гьюрмет этеген де бирдир .
20026009	Тегенекни тутагъан эсирген адам да бирдир , айтыв айтагъан авлия да бирдир .
20026010	Гючлю адам бары да затны башалман этер : авлиягъа да , гьар оьтеген-барагъангъа да савгъат берер .
20026011	Ит къусгъан затына къайтып-къайтып гелегени йимик , авлия да оьзюню авлиялыгъын такрарлап турар .
20026012	Оьз-оьзюн гьакъыллыман деп гьисаплайгъан адамдан чы авлия да къолайдыр .
20026013	Эринчек : « Орамда арслан бар ! Майданларда арслан бар ! » — деп айтып турар .
20026014	Эшик петнелерине илинип турагъаны йимик , эринчек де тёшегинде авлана турар .
20026015	Эринчек къолун бошгъапгъа багъып узатар , амма авзуна багъып гелтиргенче къавшалар .
20026016	Эринчек ойлашып сёйлейген етти адамдан да оьзюн гьакъыллыман деп гьисаплар .
20026017	Итни къулакъларын тутгъан да бирдир , оьтюп барагъан еринде биревлени эришивлюгюне баш сукъгъан да бирдир .
20026018	Гьакъылдан тайышгъан адам , отну , окъланы , ажжалны атагъанда йимик ,
20026019	къурдашына макюрчю кюйде зарал гелтирип , сонг буса : « Мен чи масхара эте эдим » , — деп айтагъан адам йимикдир .
20026020	Агъач битген ерде от да сёнер , тилчи ёкъ ерде питне де битер .
20026021	Кёмюрден — исив , агъачдан — ялын , эришеген адамдан буса питне чыгъар .
20026022	Татывлу ашлар юрекге тиегенде йимик , тилчини сёзлери де юрегинге тиер .
20026023	Гюмюш сув берилген чыны савут да бирдир , къара юреклини татли тили де бирдир .
20026024	Душман сёзю булан ялынар , амма ону юрегинде макюрчюлюк болар .
20026025	Эгер де о илиякълы сёйлей буса да , инанып къалма , неге тюгюл де ону юрегинде етти наслыкъ болар .
20026026	Эгер де ону оьчлюгю янгызлыкъда гёрюнмей турса да , халкъны алдында яманлыгъы ачыкъгъа чыгъып къалар .
20026027	Гишиге къую къазгъан оьзю тюшер беттёбен ; тавгъа таш дёгеретип чыгъарагъан оьзю шону тюбюне тюшюп къалар .
20026028	Ялгъан сёйлейгенлер оьзлер хатирин къалдырагъанланы гёрюп ярамас , ялынып сёйлейгенлер де балагь гьазирлеп турадыр .
20027001	Тангаланг булан макътанма , неге тюгюл де о гюн не болагъанын билме къыйындыр .
20027002	Оьз-оьзюнгню макътама , сени оьзгелер макътасын .
20027003	Таш авурдур , къайыр да енгил тюгюлдюр , амма авлияны оьчлюгю экисинден де авурдур .
20027004	Оьчлюк хатирсиздир , къазапланывну да енгме къыйындыр , амма гюнчюлюкге къаршы туруп болагъан ким бар ?
20027005	Пысып турагъан къурдашдан бетине туврасын айтагъан адам яхшыдыр .
20027006	Сююп билеген адам гьакъ юрекден бетлер , гёрюп ярамайгъаны гёземелликге оьбер .
20027007	Артыкъ тойгъан адам бал хырцланы сансымас , ач къалгъангъа буса бары аччы зат да татли тиер .
20027008	Оьзюню уясын къойгъан къуш да бирдир , оьзюню ерин къойгъан адам да .
20027009	Атир ийисли май да , тютюн де юрекге къуванч гелтирер , шо кюйде къурдашны гьакъ юрекден этилген насигьаты да татли тиер .
20027010	Оьзюнгню къурдашынгны да , атангны къурдашын да къойма ; къайгъылы гюнюнгде къардашынга да барма ; йыракъдагъы къардашдан ювукъдагъы хоншу яхшыдыр .
20027011	Гьакъыллы бол , балам , юрегимни де къувандыр ; магъа яман сёйлейгенлеге мени де бермеге жавабым болар .
20027012	Гьакъыллы къоркъунчну гёрюп , яшынып токътар , авлия буса тувра уьстюне багъып юрюп , такъсырланып токътар .
20027013	Гишини борчун бойнуна алгъан опурагъын юкге салар , гишини къатыны саялы да шолай юк болар .
20027014	Танг булан туруп къурдашын макътайгъанны огъар налат бере деп гьисаплар .
20027015	Чарслы гюн токътамай явагъан янгур да бир , эришип турагъан къатын да .
20027016	Ону яшырып сакъламакъ да бир , елни де , онг къолунда атир ийисни де яшырып сакъламакъ да .
20027017	Темирни темир чарлар , адамны буса — адамлар .
20027018	Инжирге къуллукъ этген емишин ашар , есини гьайын этген де абур къазанар .
20027019	Сувгъа къарагъанда адамны бети гюзгюде йимик гёрюнер . Тап шо кюйде адамны юреги де ону ичинде барын гёрсетер .
20027020	Ахырат да , ажжал да тоюп битмейгенде йимик , адамны гёзлери де тоюп битмес .
20027021	Алтын да , гюмюш де отда тазаланагъаны йимик , адам да оьзюне башгъалар этген макътавлардан таба тергелер .
20027022	Авлияны будай булан бирче келчекге салып тюйсе де , ону авлиялыгъын тайдырма болмас .
20027023	Гьайван-малынга яхшы къара , туварынгны-сиривюнгню гьайын эт .
20027024	Неге тюгюл де , байлыкъ даим де болуп турмас , гьакимлик де наслудан наслугъа берилип турмас .
20027025	От къурур — янгысы чыгъар , тавлардагъы отлар да орулар .
20027026	Малларынг — сагъа опуракъгъа , эчкилеринг де сатып авлакъ алмакъ учун болуп къалсын .
20027027	Сагъа да , сени уьюнгдегилеге де ашгъа , къуллукъчуларынга да къатыкъгъа эчкини сютю таманлыкъ этсин .
20028001	Артындан чабагъан бирев де ёкъ буса да , намуссуз къачар , гьалал адам буса арсландай игит болар .
20028002	Уьлкеде пакарсызлыкъ бар заман гьакимлер кёп болар , англавлу , билимли адам баш болса , о узакъгъа барар .
20028003	Касиплеге зулму этеген пакъыр да бирдир , ашлыкъланы сув алдырып явагъан янгур да бирдир .
20028004	Къанунну гери уруп юрюйгенлер намуссузланы макътар , къанунгъа гёре юрюйгенлер олагъа къаршы иш гёрер .
20028005	Яман адамлар адиллик не зат экенни англамас , Раббибизни ахтарагъанлар буса бары затны англар .
20028006	Терс ёлгъа тюшюп бай болмакъдан гьалаллыкъда яшап ярлы болгъан къолайдыр .
20028007	Англавлу адам къанунну ёлун тутар , бузукълар булан юрюйгенлер буса атасын биябур этип токътар .
20028008	Хайыргъа акъча берип бай болгъан адамны жыйгъаны пакъырлагъа рагьмулу болгъанлагъа тюшер .
20028009	Аллагь къанунгъа тынгламагъа сюймейгенлени дуасын да гёрюп ярамас .
20028010	Гьалал адамланы алдатып терс ёллагъа салагъан адам оьзю тузакъгъа тюшер , таза адамлар буса рагьмулукъгъа ес болар .
20028011	Бай адам оьз-оьзюн гьакъыллыман деп гьисаплар , гьакъылы булангъы ярлы буса ону юзюн ачар .
20028012	Гьалал адамлар сююнегенде айлананы къуванчлыкъ къуршар , амма намуссузлар гётерилегенде адамлар яшынар .
20028013	Жинаятчы ишлерин яшырагъанланы иши тюзелмес ; мюкюр де болуп , шолай ишлени къойгъан гишини айыбы буса чайылар .
20028014	Раббибизден даим къоркъуп яшайгъан адам насиплидир , Аллагьгъа тынгламайгъан адам буса балагьгъа тарыр .
20028015	Яр салып акъырагъан арслан да , ач къалгъан аюв да бирдир , азиз халкъны башын тутгъан намуссуз пача да бирдир .
20028016	Англавсуз гьаким кёп зулму этер , сутурлукъну гёрюп ярамайгъаны буса узакъ башчылыкъ этер .
20028017	Биревню къаны тёгюлгенге айыплы болгъан адам , оьзюн бирев тутуп къоймасын деп , оьлгенче къачып айланар .
20028018	Таза юрюйген адам сав-саламат къалар , терс ёллардан юрюйгени буса йыгъылар .
20028019	Топуракъгъа къуллукъ этген токъ болар , кеп чегегенлеге ошама къарайгъанланы буса ярлылыкъ басар .
20028020	Герти адам яхшылыкълар булан бай болар , бай болма алгъасайгъан буса такъсырсыз къалмас .
20028021	Биле-биле туруп адилсизлик этмек яхшы болмас ; шолай адам аш гесекге де тюзсюзлюк этер .
20028022	Гюллейген адам бай болма алгъасар , пакъырлыкъгъа тарып къалажагъы гьакъда буса ойлашмас .
20028023	Яревке сёзлер айтгъанча , айыбын гёрсетип сёйлесенг , артда баракалла къазанарсан .
20028024	Атасыныкин де , анасыныкин де урлап : « Мунда гюнагь зат ёкъ » , — деп айтагъан гиши талавурчуланы ёлдашыдыр .
20028025	Хохабаз адам эришивлюк тувдурар , Раббибизге умут этегени буса леззет алар .
20028026	Янгыз оьзюне умут этеген авлиядыр , гьакъылын тутуп юрюйген буса балагьдан къутгъарылып къалар .
20028027	Пакъыргъа береген адам ярлы болмас , огъар гёз бакъдырмайгъаны буса налатланып къалар .
20028028	Намуссузлар оьр болгъанда адамлар яшынар , олар тюп болгъанда буса гьалал адамланы санаву артар .
20029001	Оьзюн айыплайгъанда къазапланагъан адам бирден дагъылып къалар , о сав да къалмас .
20029002	Гьалал адамланы санаву артгъан сайын халкъ шат болар , намуссуз гьакимлик этегенде буса , халкъ агь урар .
20029003	Гьакъылны сюеген адам атасын къувандырар , саякъ къатынлар булан аралыкъ тутгъан адам мюлкюн пуч этер .
20029004	Пача гьакъ дуван булан уьлкесин беклешдирер , савгъатлагъа гёзюн сатса , ону тозуп къояр .
20029005	Къурдашына яревкелик этеген огъар тузакъ салар .
20029006	Гюнагь намуссузну тузагъыдыр ; гьалал адам буса къуванып , сююнюп къалар .
20029007	Гьалал адам етдиринкли кюйде пакъырланы къыйынына тюшюнер , намуссуз буса билме де сюймес .
20029008	Имансызлар шагьаргъа булгъавур салар , гьакъыллы адамлар буса питнени басдырар .
20029009	Гьакъыллы авлия булан дувангъа чыкъса , къавгъа да , кюлкю де таймас .
20029010	Адам оьлтюрегенлер таза яшайгъанны гёрюп ярамас , гьалал адамланы да дагъытма къарар .
20029011	Авлия бары да къазапланывун чачып айланар , гьакъыллы буса ону енгип сакълар .
20029012	Эгер де гьаким ялгъан сёзлеге тынглай буса , ону бары да къуллукъчулары да намуссуз болар .
20029013	Пакъырны да , рушбатчыны да бир-бирине ошатагъан недир ? Оланы экевюне де яшав берген Раббибиздир .
20029014	Эгер де пача пакъырлагъа тюз дуванын эте буса , ону тахы даимге беклешер .
20029015	Чубукъ урмакъ да , айыбын гёрсетмек де гьакъылгъа етишдирер , амма гьайсыз къалгъан авлет ана учун илыкъдыр .
20029016	Намуссузлар кёп болгъан чакъы пакарсызлыкъ да кёп болар , амма гьалал адамлар оланы дагъылывуна шагьат болар .
20029017	Авлетингни такъсырласанг , о сагъа рагьатлыкъ да берер , къуванчлыкъ да гелтирер .
20029018	Пайхаммарланы сёзлери болмаса , халкъ башалман къалар ; къанунгъа гёре юрюйген буса насиплидир .
20029019	Къулну айтып уьйретип болмас , неге тюгюл де о англай буса да , тынгламас .
20029020	Артын-алдын ойламай сёйлейгенлени гёргенмисен сен ? Шолай адамлардан эсе , авлиялагъа кёп умут бардыр .
20029021	Къулну яшдан эркелетип тарбияласанг , артда о уланынг болма сюер .
20029022	Къазапланагъан адам эришивлюклер тувдурар , къарсалайгъан адам да кёп яманлыкълар этер .
20029023	Хохабазлыкъ инсанны ер этер , саламатлыкъ буса абурлу этер .
20029024	Уручу булан ёлдаш болгъан оьз-оьзюне душмандыр , о уручугъа этилеген налатланы эшитсе де , гьеч гишиге билдирмес .
20029025	Адамлардан къоркъагъан тузакъгъа тюшер , Раббибизге аркъа таяйгъан буса аманлыкъда къалар .
20029026	Кёплер яхшы гьакимни ахтарып айланар , амма инсанны къысматы Раббибизден асылы болар .
20029027	Гьалал адам ялгъанчыдан жиргенер , намуссуз да тюз юрюйген адамдан жиргенер .
20030001	Агъурну , Якъаны уланыны сёзлери . Шо адамны Итилге , Итилге де , Укъалгъа да айтгъан илгьамлы насигьатлары .
20030002	Гертиден де , мен бары да инсанлардан авамман , мени инсанлагъа хас болгъан англавум да ёкъ .
20030003	Мен гьакъылгъа етишмедим , сыйлы билимлерим де ёкъ .
20030004	Кимдир кёклеге гётерилген , ерлеге тюшген ? Кимдир елни увучуна да къысып токътатгъан ? Кимдир сувну опуракъгъа чырмагъан ? Кимдир ердеги бары да дазуланы токъташдыргъан ? Кимдир ону аты ? Ону уланыны аты да кимдир ? Билемисен ?
20030005	Аллагьны гьар-бир каламы да тазадыр , О Оьзюне аркъа таяйгъанлар учун къалкъан йимикдир .
20030006	Ону каламына къошум этип къойма , ёгъесе О сени герти юзюнгню ачар , сен де ялгъанчы болуп токътарсан .
20030007	Эки затым бар мени Сенден тилейген , мен сав тура туруп , шо тилевлеримни гери уруп къойма :
20030008	токълукъдан мен Аллагьымны гери урмасын учун , « Рабби деген кимдир ? » — деп айтмасын учун ва ёкълукъдан , уругъа тюшюп , Сени атынгны ер этмес учун , менден пайдасыз юрюшню , ялгъанны ари эт , магъа артыкъ ярлылыкъны , артыкъ байлыкъны берме , мени таманлыкъ этер чакъы азыкъ булан таъмин этип къой .
20030009	
20030010	Есини алдында къулну яманлама , ёгъесе сагъа ону къаргъышы етер .
20030011	Атасын да налатлап , анасыны да разилигин алмай айланагъан бир тайпалар болар .
20030012	Насына да батып , тап-тазабыз деп айланагъан бир тайпалар болар .
20030013	Оьктемлигинден шишип-гёбюп , биревню де сан этмей айланагъан бир тайпалар болар .
20030014	Ер юзюндеги бары да пакъырланы да , адамланы арасындагъы ажизлени де таламакъ учун тишлерин хынжаллардай , ченелерин бичакълардай этип айланагъан бир тайпалар болар .
20030015	Сюлюкню : « Бер , бер ! » — деген эки къызы болар . Уьч зат бар , шолар булан дёртюнчюсю де , бир заманда да : « Таман ! » — деп айтмайгъан :
20030016	ахырат , яш тапмайгъан къатын , сувдан къанмайгъан топуракъ , от да айтмас бир заманда да : « Таман ! » — деп .
20030017	Атасына мысгъыл кюйде , анасына да сан да этмей къарайгъан гёзлени чёллердеги къаргъалар , къаракъушну балалары чокъур .
20030018	Уьч зат бар мени гьайран этеген , дёртюнчюсюн де мен англап битмеймен :
20030019	кёкдеги къаракъушну ёлун , ярдагъы йыланны ёлун , денгизни ортасындагъы гемени ёлун , эргишини къызгъа бакъгъан ёлун .
20030020	Пасат юрюшлю къатынны ёлу буса булайдыр : ашап , авзун да сибирип : « Мен башгъа яман зат этмедим чи » , — деп айтар .
20030021	Уьч затдан ер тербенип гетер , дёртюнчюсюн де о гётерип болмас :
20030022	пача болгъан къулну , тойгъунчагъа аш ашайгъан авлияны ;
20030023	эрге баргъан биябур къатынны , бийкени ерин тутуп олтургъан къаравашны .
20030024	Ер юзюнде дёрт гиччи зат бардыр , амма олар гьакъыллылардан да гьакъыллыдыр :
20030025	къомурсгъалар гючлю халкъ тюгюлдюр , амма язданокъ ашын гьазирлеп къояр ;
20030026	тав чычкъанлар осал халкъдыр , амма уяларын яр башларда салар ;
20030027	ченгерткилени пачасы болмас , амма низамлы кюйде иш гёрер ;
20030028	гесертки аякълары булан илинип айланар , амма пача къалаларда да болар .
20030029	Уьч зат исбайы юрюр , дёртюнчюсю де арив абат алар :
20030030	бир затдан да гьеч тартынмайгъан , къыр жанланы инг де гючлюсю болгъан арслан ;
20030031	аргъумакъ , эчки , асгерини башындагъы пача .
20030032	Эгер де сен оьктемлигингден авлиялыкъ этген бусанг , яманлыкъ этме ойлашгъан бусанг , къолунг булан авзунгну къысып къой .
20030033	Неге тюгюл де , сютню аталагъанда май болагъаны йимик , танавуна къакъгъанда къан гелегени йимик , шолай къазапланывну хотгъагъанда да эришивлюк тувар .
20031001	Лемуил пачаны сёзлери . Огъар анасы берген насигьатлар .
20031002	Гьы , балам ? Гьы , къарнымдан чыкъгъан балам ? Гьы , Аллагьдан тилеп алгъан балам ?
20031003	Гючюнгню-къудратынгны къатынлагъа харжлама , тутгъан ёлларынгны пачаланы да дагъытагъан къатынлагъа аян этме .
20031004	Ичип-эсирип , къанунланы да унутуп , языкъланы тюз дувандан магьрюм этмесин учун , пачалагъа тюгюл , Лемуил , пачалагъа тюгюл чагъыр ичме тюшеген , бийлеге де тюгюл боза ичме тюшеген .
20031005	
20031006	Бозаны янчылгъанлагъа , чагъырны да яв юреги ярылгъанлагъа беригиз .
20031007	Олар ичсинлер , оьзлени пакъырлыгъын унутсунлар , дертин де дагъы эсге алмасынлар .
20031008	Авзунгну оьзлени якълап сёйлеп болмайгъанлар учун да , етимлени якъламакъ учун да ач .
20031009	Авзунгну адилликни якъламакъ учун , ярлыланы да , касиплени де ихтиярларын якъламакъ учун ач . Яхшы къатынны гьакъындагъы макътавлу йыр
20031010	Кимдир яхшы къатынны табып болажакъ ? Шолай къатын жавгьардан да сыйлыдыр .
20031011	Шолай къатындан эрини юреги парахат болар , о да хайырсыз къалмас .
20031012	Яшавуну гьар гюнюнде де шолай къатын огъар яманлыкъ тюгюл , яхшылыкъ этип турар .
20031013	Гьасиретли кюйде къолундан иш чыгъарар , тикмеге , сокъмагъа сюер .
20031014	Шолай къатын йыракълардан мал гелтиреген геме йимикдир .
20031015	Ерге ярыкъ да тюшюп битгенче , о ятывундан турар , уьюндегилеге ашын гьазирлер , къаравашларына рызкъысын , тапшурувларын берер .
20031016	Ахтарып топуракъ табар , ону сатып алар , оьзюню къоллары булан юзюмлюк болдурар .
20031017	О гючлюдюр , ону не ишни кютмеге де гючю етер .
20031018	О оьзюню иши яхшы юрюйгенни гьис этер , ону чырагъы гече де сёнмес .
20031019	Ону къолу урчукъгъа багъып барар , бармакълары да ийрекни йибермес .
20031020	О къолуну аясын пакъырлар учун ачар , къолун да касиплеге узатар .
20031021	Уьюндегилеге сувукъ болар деп къоркъмас , неге тюгюл де олар барысы да экишер къат опуракълар гиер .
20031022	О оьзюне хали-халчалар согъар , асил къумачлардан опуракъ тигип гиер .
20031023	Очарда абурлу тамазалар булан олтургъанда , ону эрин бары халкъ таныр .
20031024	О шаршавлар тигип сатар , Финикиядагъы савдюгерчилеге белбавлар етишдирер .
20031025	Къудрат да , исбайылыкъ да ону опурагъыдыр , тангаласындан да о гьеч къоркъмас .
20031026	Ону авзундан гьакъыллы сёзлер чыгъар , тилини учунда да яхшы насигьатлар болар .
20031027	О уьюндеги гьалгъа тергевлю болар , ону ашайгъан ашы да гьарам болмас .
20031028	Яшлары тургъандокъ , огъар абур этме башлар , эри де : « Яхшы къатынлар кёп болгъандыр , сен барындан да оздунг » , — деп макътав этер .
20031029	
20031030	Сюйкюмлюк алдатар , аривлюк буса тарыкъсыз затдыр , амма Раббибизден къоркъагъан къатын макътавгъа лайыкълыдыр .
20031031	Огъар тийишлисин беригиз , очарларда ону ишлерин макътагъыз !
40001001	Ибрагьимни наслусундан тувгъан Давутну наслусундан болгъан Исаны тайпа тухуму .
40001002	Ибрагьим Исгьакъны атасы , Исгьакъ Якъубну атасы , Якъуб Ягьуданы да , ону агъа инилерини да атасы болгъан .
40001003	Ягьуда Тамардан тувгъан Пересни де , Зарагьны да атасы , Перес Гьесронну атасы , Гьесрон Рамны атасы болгъан .
40001004	Рам Аминадавну атасы , Аминадав Нагьшонну атасы , Нагьшон Салимонну атасы болгъан .
40001005	Салимон Рагьавдан тувгъан Боазны атасы , Боаз Рутдан тувгъан Обедни атасы , Обед Ешайны атасы болгъан .
40001006	Ешай Давут пачаны атасы , Давут Урияны къатынындан болгъан Сулайманны атасы болгъан .
40001007	Сулайман Регьабиямны атасы , Регьабиям Абияны атасы , Абия Асатны атасы болгъан .
40001008	Асат Егьошафатны атасы , Егьошафат Ёрамны атасы , Ёрам Узияны атасы болгъан .
40001009	Узия Ётамны атасы , Ётам Агьазны атасы , Агьаз Гьезекияны атасы болгъан .
40001010	Гьезекия Манашаны атасы , Манаша Амосну атасы , Амос Ёшияны атасы болгъан .
40001011	Ёшия Еконияны да , ону агъа инилерини де атасы болгъан . Олар ягьуди халкъы Бабилге сюргюн этилип йиберилгенде тувгъан .
40001012	Екония Бабилге сюргюн этилген сонг тувгъан Шалтыйылны атасы , Шалтыйыл Зерубабилни атасы болгъан .
40001013	Зерубабил Абигьудну атасы , Абигьуд Элгьакимни атасы , Элгьаким Азурну атасы болгъан .
40001014	Азур Садокну атасы , Садок Агьимни атасы , Агьим Элигьудну атасы болгъан .
40001015	Элигьуд Элиазарны атасы , Элиазар Маттанны атасы , Маттан Якъубну атасы болгъан .
40001016	Якъуб Мариямны эри Юсупну атасы болгъан . Мариямдан да Месигь деп айтылагъан Иса тувгъан .
40001017	Ибрагьимден Давутгъа ерли он дёрт наслу бар болгъан . Давутдан да Бабилге сюргюн этилгинче он дёрт наслу бар болгъан . Бабилге сюргюн этилгенден сонг Месигьге ерли де он дёрт наслу бар болгъан .
40001018	Иса Месигьни тувмакълыгъы булай болгъан : анасы Мариям Юсупгъа гелешинип турагъан заманда , болажакъ эри булан къошулгъанча , о Аллагьны Ругьуну гючю булан яшгъа токътагъаны аян бола .
40001019	Мариямны гелешмиши Юсуп бир муъмин адам болгъан . О халкъгъа хабар салып , къатынын биябур этме сюймей , ондан яшыртгъын айрылып къалмагъа токъташа .
40001020	Юсуп шолай этме хыяллы болгъанда , огъар тюшюнде Раббибиз йиберген малайик гёрюнюп , булай дей : — Гьей Давутну Наслусу Юсуп ! Мариямны къатын этип алмагъа къоркъма , неге тюгюл ондан туважакъ яш Аллагьны Ругьундандыр .
40001021	О Улан табажакъ , Огъар да сен Иса деп ат къоярсан . Неге тюгюл де , О Оьз халкъын гюнагьдан къутгъаражакъ .
40001022	Булар барысы да Раббибизни пайхаммардан таба айтгъан булай сёзлери яшавгъа чыкъсын учун болгъан гьакъ зат :
40001023	Бу къыз айлы болажакъ ва бир улан табажакъ . Огъар Иммануйыл деп айтылажакъ . Бу буса « Аллагь бизин булан » демекдир .
40001024	Юсуп юхусундан уяна . Раббибиз йиберген малайик оьзюне буюргъан кюйде этип , Мариямны къатын этип ала .
40001025	Амма къатыны улан тапгъынча , эри огъар ювукълашмай тура . Юсуп яшына Иса деп ат къоя .
40002001	Иса Гьирод пачаны девюрюнде Ягьудеяны Байтлагьам шагьарында тува . Шо заманда гюнтувушдан Ерусалимге алимлер геле .
40002002	Олар булай дей : — Ягьудилени тувгъан пачасы къайдадыр ? Биз гюнтувушда Ону юлдузу тувгъанны гёрюп , Огъар сужда этме гелгенбиз .
40002003	Шону эшитгенде , Гьирод пача да , ону булан бирге Ерусалимни халкъыны кёп яны да адап къала .
40002004	Бары да баш дин къуллукъчуланы да , дин алимлени де жыйып , Гьирод олагъа Месигь къайда тувмагъа болур деп сорай .
40002005	Олар да булай дей : — Ягьудеяны Байтлагьам шагьарында , неге тюгюл пайхаммар булай язгъан :
40002006	Гьей сен Ягьудея топурагъындагъы Байтлагьам , Ягьудеяны баш шагьарларыны арасында сен инг гиччиси саналмайсан . Неге тюгюл де , исрайыл халкъымны гьайын этеген башчы сенден чыгъажакъ .
40002007	Шо заман Гьирод , алимлени де яшыртгъын чакъырып , олардан юлдуз не вакъти гёрюнгенин биле .
40002008	Алимлени Байтлагьамгъа йибере туруп , о булай дей : — Барып , яшны гьакъында тындырыкълы кюйде билип къарагъыз . Ону гёргенде , магъа билдиригиз , мен де барып Огъар сужда этейим .
40002009	Пачаны сёзюне тынглап , алимлер ёлгъа тюшелер . Алимлер гюнтувушда гёрген бу юлдуз оланы алды булан юрюп тура , ахырда да яш бар ерни уьстюне гелип токътай .
40002010	Юлдузну гёргенде , олар бек сююнелер !
40002011	Уьйге гирип , анасы Мариям да булан яшны гёрелер . Олар ерге къапланып , Огъар сужда этелер . Сандыкъларын ачып , Огъар савгъат этип алтын да , эки тюрлю арив ийисли зат да берелер .
40002012	Олар тюшюнде Гьиродну янына къайтып бармасын деп буварыв ала , сонг башгъа ёл булан оьз уьлкесине къайталар .
40002013	Алимлер ёлгъа тюшгенден сонг , Раббибиз йиберген малайик , Юсупгъа тюшюнде гёрюнюп , булай дей : — Тур , яшны да , анасын да алып , Мисриге къач . Мен сагъа айтгъынча , онда тур . Яшны оьлтюрмек учун , Гьирод Ону излемеге сюе .
40002014	Юсуп туруп , яшны да , анасын да алып , гече булан Мисриге гете .
40002015	Гьирод оьлгюнче , Юсуп онда тура . « Мен Уланымны Мисриден чакъырып гелтирдим » , — деп пайхаммардан таба Раббибиз айтгъан сёзлер шолай яшавгъа чыгъа .
40002016	Алимлер оьзюн алдатгъанын гёрюп , Гьирод бек къазаплана . Байтлагьамда да , ону айланасында да тувгъан эки йылгъа ерли чагъындагъы , алимлерден оьзю билген вакътиде тувгъан бары да уланъяшланы оьлтюрсюнлер деп , онда адамлар йибере .
40002017	Шо заман Еремия пайхаммардан таба айтылгъан булай сёзлер яшавгъа чыгъа : Рама деген шагьарда бир сес — йылав да , уллу яс да — эшитиле ; Рагьил оьзюню яшлары учун яс эте , сабурлукъ этме болмай , неге тюгюл олар дагъы ёкъ .
40002018	
40002019	Гьирод оьлген сонг , Раббибиз йиберген малайик Мисриде Юсупгъа тюшюнде гёрюне .
40002020	О булай дей : — Тур , яшны да , анасын да алып , Исрайыл топурагъына къайт , неге тюгюл яшны оьлтюрме сюегенлер оьзлер оьлгенлер .
40002021	Юсуп , туруп , яшны да , анасын да алып , Исрайыл топурагъына геле .
40002022	Ягьудеяда атасы Гьиродну ерине уланы Аргьелай пача болгъанны эшитгенде буса , Юсуп онда бармагъа къоркъа . Тюшюнде буварыв алып , о Галилеягъа чыгъып гете .
40002023	Онда гелип , о Назарет деген шагьарда ерлеше . « Огъар назаретли деп айтылажакъ » деген пайхаммарны сёзлери яшавгъа чыгъа .
40003001	Шо гюнлерде Ягьия пайхаммар арагъа чыгъып , Ягьудеяны дангылында булай сёйлемеге башлай :
40003002	— Товба этигиз ! Аллагь сизге гьакимлик этежек заман ювукълаша тура !
40003003	Ягьияны гьакъында Ешая пайхаммар айтгъан сёз муна шудур : Дангылда биревню гючлю сеси эшитиле : Раббибизге ёл гьазирлегиз ! Огъар ёлланы тюз этигиз !
40003004	Ягьияны тюе юнден этилген опурагъы , белинде къайыш белбаву болгъан . Ону ашы къыр бал ва ченгертки болгъан .
40003005	Ону янына Ерусалимден , бютюн Ягьудеядан ва Ёрдан оьзенни айлана якъларындан адамлар гелелер .
40003006	Адамлар гюнагьларына мюкюр болалар . Ягьия да оланы , Ёрдан оьзенде сувгъа чомуп , Аллагьгъа тапшура .
40003007	Ягьия , сувгъа чомуп , оьзлени Аллагьгъа тапшурсун деп янына гелеген бир хыйлы фарисейлени ва саддукейлени гёргенде , олагъа булай дей : — Гьей йыланны наслулары ! Аллагьны болажакъ жазасындан къутуларсыз деп сизге ким буварды ?
40003008	Сиз гертиден де товба этгенигизни гёрсетеген кюйде яшагъыз .
40003009	Оьзюгюзге янгыз : « Атабыз Ибрагьимдир » , — деп айтмакълыкъ таманлыкъ эте деп ойлашмагъыз . Неге тюгюл де , сизге айтаман : Аллагь Ибрагьимге бу ташлардан авлетлер яратмагъа да бола .
40003010	Аллагь балтаны тереклеге тюзлеп тура . Яхшы емиш бермейген гьар бир терек гесилип , отгъа ташланыр .
40003011	Товба этгенигизни белгиси гьисапда мен сизин , сувгъа чомуп , Аллагьгъа тапшураман , амма менден де къудратлысы гележек . Мен Ону багъынчагъына да гелмеймен . О сизин Аллагьны Ругьуна ва отгъа чомажакъ .
40003012	Иннырын тазаламакъ , будайын жыйып , беженине тёкмек учун , Ону къолунда кюреги бар , къувугъун буса сёнмежек отда яндыражакъ .
40003013	Шо заман Ягьия Оьзюн сувгъа чомуп , Аллагьгъа тапшурсун деп , Галилеядан Ёрдан оьзенге ону янына Иса да геле .
40003014	Ягьия : — Сен мени сувгъа чомуп , Аллагьгъа тапшурмагъа герек эдинг , Сен буса мени яныма Оьзюнг гелгенсен ! — деп сёйлеп , Ону токътатмагъа сюе .
40003015	Иса огъар булай жавап бере : — Гьали къой , шолай болсун . Аллагь бизден сюеген затны шолай этербиз . Шо заман Ягьия Огъар рази бола .
40003016	Иса сувдан чыгъып гелегенде , кёклер ачылып , Аллагьны Ругьу гёгюрчюндей бир гёрюнюшде уьстюне багъып тюшюп гелегенин гёре ва
40003017	кёкден : — Бу Мени сююмлю Уланымдыр . О Мени къуванчымдыр ! — деген бир сес чалына .
40004001	Шондан сонг Аллагьны Ругьу , Исаны иблисге сынатып къарамакъ учун , дангылгъа элте .
40004002	Къыркъ гюн ва къыркъ гече бир зат да ашамай тургъандан сонг , Иса бек ач бола .
40004003	Ону сынайгъан иблис , ювукълашып , булай дей : — Эгер Сен Аллагьны Уланы бусанг , бу ташлар ашлагъа айлансын деп буюр .
40004004	Иса огъар булай дей : — Сыйлы Язывларда : « Инсан янгыз бир аш булан яшамас , Аллагьны авзундан чыгъагъан гьар сёз булан яшар » , — деп язылгъан .
40004005	Сонг иблис , Ону сыйлы шагьар болгъан Ерусалимге алып гелип , ибадатхананы инг бийик къалкъысына миндире .
40004006	Иблис Огъар булай дей : — Эгер Сен Аллагьны Уланы бусанг , тюпге багъып атыл , неге тюгюл : « Сени сакъласын деп , О малайиклерине буйрукъ этежек » ва « Олар да , аягъынг ташгъа сюрюнмесин деп , сени къолуна гётерип юрюжеклер » , — деп язылгъан чы .
40004007	— « Раббибиз Аллагьны сынама » , — деп де язылгъан , — дей Иса огъар .
40004008	Сонг иблис Ону бир бек бийик тавну башына алып бара , Огъар дюньяны бары да пачалыкъларын ва олардагъы бары байлыкъланы гёрсете .
40004009	О Исагъа : — Эгер алдымда ятып , магъа сужда этсенг , буланы барын да Сагъа бережекмен , — дей .
40004010	Шо заман Иса огъар булай дей : — Ари тай Менден , иблис ! « Раббибиз Аллагьгъа да сужда эт ва бир Огъар Оьзюне къуллукъ эт » , — деп язылгъан Сыйлы Язывларда .
40004011	Шо вакъти иблис Ону къоюп гете . Малайиклер шоссагьат гелип , Исагъа къуллукъ этме гиришелер .
40004012	Ягьияны тутуп туснакъгъа салгъанын эшитгенде , Иса къайтып Галилеягъа геле .
40004013	Амма Назаретде токътамай , Зебулунну ва Нафталини ювугъунда Галилея кёлню ягъасындагъы Капернагьум деген юртгъа гёчюп токътай .
40004014	Аллагь Ешая пайхаммардан таба айтгъан булай сёзлер яшавгъа чыгъа :
40004015	Ёрдан оьзенни ари янында , кёлге барагъан ёлдагъы Зебулун топурагъы , Нафтали топурагъы ! Ят халкълар яшайгъан Галилея !
40004016	Къарангылыкъда яшагъан халкъ бир уллу шавла гёрген . Оьлюмню гёленткисини тюбюнде яшагъанлагъа да ярыкъ гёрюнген .
40004017	Шо замандан тутуп Иса : — Товба этигиз ! Аллагь сизге гьакимлик этежек заман ювукълаша тура ! — деп билдирмеге башлай .
40004018	Бир керен Галилея кёлню ягъасындан оьтюп барагъанда , Иса эки агъа инини — Петер деп де айтылагъан Симонну ва ону иниси Андрейни кёлге тор ташлай туруп гёре . Олар балыкъчылар болгъанлар .
40004019	Иса олагъа : — Гелигиз ! Мени артыма тюшюгюз ! Мен сизин балыкъ тутагъанлар тюгюл , инсан тутагъанлар этермен , — дей .
40004020	Олар торларын да къоюп , шоссагьат Ону артына тюшелер .
40004021	Ондан бираз ари бара туруп , Иса дагъы да эки агъа инини — Зеведейни уланы Якъубну ва ону иниси Югьанны гёре . Олар атасы Зеведей де булан къайыкъда торлар ямай тура болгъан . Иса оланы да чакъыра .
40004022	Агъа инилер де , къайыкъны ва атасын къоюп , шоссагьат Ону артына тюшелер .
40004023	Иса , синагогларда Аллагьны каламын англата туруп , Аллагьны гьакимлигини гьакъындагъы бу Сююнч Хабарны билдире туруп , адамланы гьар тюрлю аврувларын ва сыркъавларын сав эте туруп , бютюн Галилеядан айлана .
40004024	Ону гьакъындагъы хабар бютюн Суриягъа яйыла . Исаны янына бары да зайыпланы , гьар тюрлю аврувлардан ва сыркъавлардан азап чегип турагъанланы , жинлилени , аврув тутагъанланы , санлары тербенмейген болгъанланы гелтирелер . Иса да оланы сав эте .
40004025	Галилеядан , Оншагьардан , Ерусалимден , Ягьудеядан , Ёрдан оьзенни ари янындан да кёп халкъ Ону артына тюше .
40005001	Халкъны гёргенде , Иса тавгъа чыгъып олтура . Ону янына якъчылары геле .
40005002	Оланы уьйрете туруп , Иса булай дей :
40005003	— Насиплилердир ругь якъдан харлы болгъанлар ! Аллагьны гьакимлиги олар учундур .
40005004	Насиплилердир яслы болгъанлар ! Аллагь оланы гёнгюн алажакъдыр .
40005005	Насиплилердир саламат адамлар ! Дюнья оланыки болажакъдыр .
40005006	Насиплилердир муъминликге ачыгъып сувсайгъанлар ! Аллагь оланы тойдуражакъдыр .
40005007	Насиплилердир рагьмулулар ! Аллагь олагъа рагьму этежекдир .
40005008	Насиплилердир юреги тазалар ! Олар Аллагьны гёрежекдир .
40005009	Насиплилердир ярашывлукъ учун чалышагъанлар ! Олагъа Аллагьны авлетлери деп айтылажакъдыр .
40005010	Насиплилердир Аллагь сюйгенни этгени учун гьызарланагъанлар ! Аллагьны гьакимлиги олар учундур .
40005011	Мени якъчыларым деп сизин хорлап , гьызарлап , сизге гьар тюрлю яла ябагъан заманда сиз насиплилерсиздир !
40005012	Сююнюгюз ва къуваныгъыз ! Неге тюгюл де , кёклерде сизин уллу савгъат къаравуллагъандыр . Сизден алда болгъан пайхаммарланы да шолай гьызарлагъандыр .
40005013	— Сиз дюньяны тузусуздур . Амма туз тузлу татывун тас этсе , огъар тузлу татывну не булан бермеге болур ? О бир затгъа да ярамайгъан болур . Ону инсанланы аякъ тюбюне ташлар !
40005014	Сиз дюньяны шавласысыздыр . Тавну уьстюнде къурулгъан шагьар гёрюнмей къалмагъа болмас .
40005015	Бирев де янагъан чыракъгъа къаплап савутну салмас . Терсине , уьйдегилеге барына да ярыкъ берсин учун , чыракълыкъгъа салыр .
40005016	Сизин шавлагъыз инсанлагъа ярыкъ берсин дагъы . Шолайлыкъда , олар сизин яхшы ишлеригизни гёрер ва сизин кёклердеги Атагъызгъа алгъышлар этер .
40005017	— Мен Мусаны Къанунун яда пайхаммарланы язгъанларын бузмагъа гелген деп ойлашмагъыз . Мен бузмагъа тюгюл , олар айтгъанны яшавгъа чыгъармагъа гелгенмен !
40005018	Гертисин сёйлеймен сизге : кёк де , ер де тайып , ёкъ болмай туруп , бары да зат тамамланмай туруп , Къанундан гиччи бир гьарп яда бир гьыз таймажакъ .
40005019	Къанундагъы буйрукъланы инг гиччилерини бирин буса да ким бузуп , башгъаланы да шогъар уьйретсе , Аллагьны гьакимлигини тюбюндегилерден о лап гиччиси деп саналажакъ . Къанундагъы буйрукъланы ким кютюп , башгъаланы да шогъар уьйретсе , Аллагьны гьакимлигини тюбюндегилерден о уллусу деп гьисапланажакъ .
40005020	Сизге айтаман : эгер сиз Аллагь сюегенни фарисейлерден ва дин алимлерден эсе яхшы кютмесегиз , сиз Аллагьны гьакимлигини тюбюне тюшмежексиз .
40005021	— Сизин ата бабаларыгъызгъа : « Адам оьлтюрме ! Ким оьлтюрсе , шо этген иши саялы дуванны алдында жавап бережек » , — деп айтгъанны сиз билесиз .
40005022	Сизге айтаман : оьзюню къардашына къаршы къазапланагъан гьар ким дуванны алдында жавап бережек . Ким оьзюню къардашын мысгъылласа , о оьр мажлисни алдында жавап бережек . Ким биревге гьайгев деп айтса , огъар жагьаннемни оту тийишлидир .
40005023	Эгер Аллагьгъа этеген къурбанынгны къурбанлыкъны салагъан ерни алдына гелтирген заманда , къардашынгны сагъа хатири къалгъаны эсинге гелсе ,
40005024	къурбанынгны онда къоюп къой . Бир башлап барып къардашынг булан яраш , сонг къайтып гелип къурбанынгны эт .
40005025	Эгер де сени бирев дуванханагъа элте буса , ону булан ёлда ярашма къара . Ёгъесе , о сени дуванчыны янына гелтирер , дуванчы сени туснакъчыны къолуна берер , туснакъчы да сени туснакъгъа салар .
40005026	Гертисин сёйлеймен сагъа : лап ахырынчы нохуратынга ерли борчунгну бермесенг , сен туснакъдан чыкъмассан .
40005027	— Сиз : « Зина этме ! » — деп айтылгъанны эшитгенсиз .
40005028	Мен буса айтаман сизге : къатынгишиге гёз салгъан гиши де юрегинден ону булан зина этген болур .
40005029	Эгер онг гёзюнг сени гюнагьгъа тарта буса , ону чыгъарып ташла ! Неге тюгюл де , сени бютюн къаркъаранг жагьаннемге тюшгенден эсе , санларынгдан бириси ёкъ болмакълыгъы оьзюнг учун яхшыдыр .
40005030	Эгер онг къолунг сени гюнагьгъа тарта буса , ону гесип ташла ! Неге тюгюл де , сени бютюн къаркъаранг жагьаннемге тюшгенден эсе , санларынгдан бириси ёкъ болмакълыгъы оьзюнг учун яхшыдыр .
40005031	« Ким къатынындан айрыла буса , ону булангъы гебини бузулгъанны гьакъында шагьатнама берсин » , — деп айтылгъан .
40005032	Мен буса айтаман сизге : зинадан башгъа бир себепге гёре де къатынындан айрылагъан адам ону зина этмеге борчлу этедир . Ким эрден айрылгъан къатынны алса , шо оьзю де зина этеген боладыр .
40005033	— Сиз : « Антынгны бузма ! Раббибизни алдында этген антларынгны кют ! » — деп айтылгъанны да эшитгенсиздир .
40005034	Мен буса айтаман сизге : негьакъ ант этмегиз . Не кёклер булан ант этмегиз , неге тюгюл о Аллагьны тахыдыр .
40005035	Не ер булан ант этмегиз , неге тюгюл о Ону аякъ басагъан еридир . Не Ерусалим булан ант этмегиз , неге тюгюл о уллу Пачаны шагьарыдыр .
40005036	Башыгъыз булан да ант этмегиз , неге тюгюл сиз бир тюгюгюзню де я акъ , яда къара этип болмайсыздыр .
40005037	Сени сёзюнг дюр буса , « дюр » , тюгюл буса , « тюгюл » болсун ; мундан артыгъы иблисдендир .
40005038	— Сиз : « Гёз учун — гёз , тиш учун — тиш » , — деп айтылгъанны да эшитгенсиздир .
40005039	Мен буса айтаман сизге : сагъа яманлыкъ этген гишиге къаршылыкъ этме . Ким сени онг яягъынга ура буса , огъар урма сол яягъыгны да бакъдыр .
40005040	Ким сени булан дувангъа тюшюп , гёлегингни чыгъарып алмагъа сюе буса , огъар уьст гийимингни де бер .
40005041	Ким сени оьзю булан бир минг абат ёл юрюмеге борчлу эте буса , ону булан эки минг абат ёл юрю .
40005042	Эгер сенден бирев бир зат тилесе , бер . Сенден борчгъа алма сюегенден де юзюнгню бурма .
40005043	— Сиз : « Ювукъларынгны сюй ! Душманларынгны буса сюйме ! » — деп айтылгъанны эшитгенсиздир .
40005044	Мен буса айтаман сизге : душманларыгъызны сююгюз , сизин гьызарлагъанлар учун дуа этигиз .
40005045	Шолайлыкъда , сиз кёклердеги Атагъызны авлетлери болурсуз . Неге тюгюл де , О гюнешге яман адамланы да , яхшы адамланы да уьстюнде тув деп буйрукъ этедир , муъмин болгъанлар учун да , гюнагьлылар учун да янгур явдурадыр .
40005046	Эгер сиз янгыз оьзюгюзню сюегенлени сююп къойсагъыз , сизге Аллагь не учун савгъат бермеге болур ? Ясакъчылар да шолай этмейми дагъы ?
40005047	Сиз янгыз къардашларыгъызгъа илиякълы бола бусагъыз , онда башгъа тамаша къалдырардай не зат бар дагъы ? Имансызлар да шолай этмейми дагъы ?
40005048	Кёклердеги Атагъыз нечик камил буса , сиз де шолай камил болугъуз .
40006001	Иса булай давам эте : — Вёрегиз , муъмин ишлеригизни адамлагъа гёрсетип айланмагъыз , ёгъесе кёклердеги Атагъыз сизге тийишлисин бермес .
40006002	Садагъа этеген заманда , халкъны алдында макътав къазанмакъ учун , экиюзлю адамлар синагогларда да , орамларда да этеген кюйде , гьогьой этип айланма тарыкъ тюгюл . Гертисин сёйлеймен сизге : олар тийишлисин алгъандыр .
40006003	Сен пакъырлагъа садагъа береген заманда сол къолунг онг къолунг не этегенни билмесин .
40006004	Береген садагъанг яшыртгъынлыкъда къалсын , яшыртгъынлыкъны гёреген Атанг да сагъа тийишлисин бережек .
40006005	— Дуа этеген заманда экиюзлюлер йимик болма . Адамлагъа гёрюнмек учун , олар синагогларда да , орамланы буччакъларында да токътап дуа этмеге сюелер . Гертисин сёйлеймен сизге : олар тийишлисин алгъандыр .
40006006	Сен буса дуа этеген заманда , уьюнге гирип , эшигингни де бегитип , гёзге гёрюнмейген Атанга дуа эт . Гёзге гёрюнмейгенни де гёреген Атанг да сагъа тийишлисин бережек .
40006007	Дуа этегенде , имансызлар йимик бош сёзлер сёйлеп турма . Кёп сёйлесе , олар Аллагь оьзлени эшитежек деп ойлайлар .
40006008	Олагъа ошамагъыз . Сиз Оьзюнден тилегинчокъ да Атагъыз сизге не тарыкъны биледир .
40006009	Сиз булай дуа этигиз : Гьей кёклердеги Атабыз ! Инсанлар Сени сыйлы атынгны гьюрметлесин дагъы .
40006010	Сени гьакимлигинг токъташсын дагъы . Кёкде йимик , ерде де Сени айтгъанынг болсун дагъы .
40006011	Бугюн бизге гюнлюк азыгъыбызны бер .
40006012	Бизин гюнагьларыбыздан геч ! Бизге яманлыкъ этгенлерден барындан да биз де гечебиз .
40006013	Бизин артыкъ сынавлагъа салма , иблисден де бизин сакъла .
40006014	Башгъаланы гюнагьларындан гечсегиз , кёклердеги Атагъыз да сизин гюнагьларыгъыздан гечер .
40006015	Эгер башгъаланы гюнагьларындан гечмесегиз , Атагъыз да сизин гюнагьларыгъыздан гечмес .
40006016	— Ораза тутагъан заманда экиюзлюлер йимик мунглу болмагъыз . Ораза тутагъанын башгъалагъа гёрсетмек учун , олар бетлерин мунгайталар . Гертисин сёйлеймен сизге : олар тийишлисин алгъандыр .
40006017	Сен буса ораза тутгъанда , башынга май сюртюп , бетингни жув .
40006018	Шолайлыкъда , ораза тутагъанынгны башгъалагъа гёрсетмейген боларсан . Яшыртгъынлыкъдагъы Атанг ораза тутгъанынгны гёрежек . Яшыртгъынлыкъда этилеген бары да затны гёреген Атанг да сагъа тийишлисин бережек .
40006019	— Дюньяда оьзюгюзге байлыкълар жыймагъыз . Мунда оланы гюе де тийип , тот да ашап бузар яда уьюгюзге уручулар гирип урлар .
40006020	Оьзюгюзге кёклерде байлыкъ жыйыгъыз . Онда оланы не гюе тийип , не тот ашап бузмас , неде уручулар урламас .
40006021	Неге тюгюл де , байлыгъынг къайда буса , юрегинг де шонда болур .
40006022	Гёз къаркъара учун бир чыракъ йимикдир . Эгер гёзлеринг сав буса , къаркъаранг да бютюнлей ярыкъдан толур .
40006023	Эгер гёзлеринг бузукъ болса , къаркъаранг да къарангылыкъдан толур . Демек , сени ичингдеги ярыкъ къарангылыкъ буса , шо къарангылыкъ нечик уллудур дагъы !
40006024	Бирев де бир вакътини ичинде эки гьакимге къуллукъ этме болмас : о бирин сюежек , башгъасын буса сюймежек ; я бирине амин болажакъ , башгъасына буса намартлыкъ этежек . Сиз де эки затгъа — Аллагьгъа да , байлыкъгъа да бирче къуллукъ этме болмассыз .
40006025	Шогъар гёре сизге айтаман : яшамакъ учун не ашажагъыгъызны , не ичежегигизни , чархыгъыз учун не гиежегигизни де гьайын этмегиз . Яшав ашдан , чарх да опуракъдан артыкъдыр .
40006026	Кёкдеги къушлагъа бир къарагъыз чы : олар не чачмайлар , не ормайлар , неде жыйып беженлеге тёкмейлер . Сизин кёклердеги Атагъыз оланы ашатып сакълай . Сиз къушлардан хыйлы да артыкъ тюгюлмюсюз дагъы ?
40006027	Башыгъызгъа къайгъы этмек булан къайсыгъыз оьмюрюгюзню бираз сама да узатып болажакъсыз ?
40006028	Опуракъны да не учун къайгъысын этесиз ? Авлакъ чечеклени нечик оьсегенине бир къарагъыз чы : не загьмат тёкмейлер , неде йип ийирмейлер ,
40006029	амма сизге айтаман : Сулайман оьзюню инг макъталгъан заманында да оланы бири йимик де гийинмеген .
40006030	Эгер бугюн авлакъда оьсюп , тангала ялламагъа ташланып къалагъан отну сама Аллагь шолай гийиндиреген болгъан сонг , гьей имандан языкълар , сизин дагъы да артыкъ гийиндирмежекми ?
40006031	Шолайлыкъда : « Биз не ашайыкъ ? » , яда : « Не ичейик ? » , яда : « Не гиейик ? » — деп дагъы къайгъы этмегиз ва сёйлемегиз .
40006032	Бу дюньяны бары да имансыз халкълары шоланы гьайын этип айланалар . Кёклердеги Атагъыз буса сизге шолар бары да тарыкъ экенни биле .
40006033	Инг башлап Аллагьны гьакимлигине таби болмагъа ва О сюегенни этмеге къаст этигиз . Къалгъан затланы барысын да сизге О Оьзю бережек .
40006034	Шогъар гёре тангалагъы гюнню гьайын этмегиз ! Тангалагъы гюн оьзюню къайгъысын оьзю этежек : гьар гюнге оьзюню аварасы таманлыкъ эте .
40007001	Иса булай давам эте : — Башгъаланы айыпламагъыз , Аллагь сизин де айыпламас .
40007002	Башгъаны сиз нечик айыпласагъыз , Аллагь сизин де шолай айыплар . Не оьлчев булан оьлчесегиз , сизге де шо оьлчев булан оьлченер .
40007003	Къардашынгны гёзюндеги чёпню сен неге гёресен , оьзюнгню гёзюнгдеги аркъалыкъны гёрмейсен ?
40007004	Яда къардашынга : « Къардашым , къайда , сени гёзюнгдеги чёпню тайдырайым » , — деп нечик айтма боласан , оьзюнгню гёзюнгде аркъалыкъ бар тура ?
40007005	Гьей экиюзлю ! Башлап оьзюнгню гёзюнгдеги аркъалыкъны тайдыр , къардашынгны гёзюндеги чёпню нечик тайдырма герекни шо заман гёрерсен .
40007006	Сыйлы затланы итлеге бермегиз , олар уьстюгюзге чабып , сизин паралар . Жавгьарланы донгузланы алдына ташламагъыз , олар шоланы аякъ тюбюне салып таптар .
40007007	— Тилегиз — сизге берер , излегиз — табарсыз , эшикни къагъыгъыз — сизге ачар .
40007008	Неге тюгюл де , гьар тилеген — алар , излеген — табар , эшикни къакъгъангъа да — ачылар .
40007009	Арагъыздан къайсы ата уланы аш тилегенде , таш берер ?
40007010	Яда балыкъ тилегенде , балыкъны орнуна йылан берер ?
40007011	Шолайлыкъда , эгер сиз оьзюгюз яман бусагъыз да , авлетлеригизге яхшы савгъатлар берип бола бусагъыз , кёклердеги Атагъыз буса дагъокъ да Оьзюнден тилейгенлеге яхшы савгъатлар берер !
40007012	Шогъар гёре , адамлар сизин учун не этгенни сюе бусагъыз , олар учун сиз де шолай этигиз . Бютюн Къанун да , пайхаммарланы сёзлери де шогъар асаслана !
40007013	— Тар къапудан гиригиз , неге тюгюл жагьаннемге элтеген къапу генгдир ва ёл эркиндир . Ондан гирегенлер кёпдюр .
40007014	Яшавгъа элтеген къапу тардыр ва ёл тыгъысдыр . Ону табагъанлар аздыр .
40007015	— Ялгъан пайхаммарлардан сакъ болугъуз ! Олар сизин яныгъызгъа къойгъа ошап гелирлер , гьакъыкъатда буса олар йыртгъыч бёрюлердир .
40007016	Оланы сиз емишине , демек ишлерине , къарап таныжакъсыз . Гоган уьлкюлерден юзюм яда тегенек уьлкюлерден инжир жыямы ?
40007017	Яхшы терек яхшы емиш берер , яман терекни де емиши яман болур .
40007018	Яхшы терек яман емиш бермес , яман терек де яхшы емиш бермес .
40007019	Яхшы емиш бермейген гьар терек , гесилип , отгъа салынар .
40007020	Шолайлыкъда , оланы емишине къарап таныжакъсыз .
40007021	Магъа : « Я Раббим ! Я Раббим ! » — дейген гьар ким Аллагьны гьакимлигини тюбюне тюшмежек . Онда янгыз кёклердеги Атамны сюегенин этегенлер болажакълар .
40007022	Шо заман кёплер Магъа : « Я Раббим ! Я Раббим ! Биз Сени атынгдан сёйледик . Сени атынг булан жинлени къуваладыкъ . Сени атынг булан бир кёп муъжизатлар гёрсетдик ! » — деп айтажакълар .
40007023	Шо заман Мен де олагъа : « Мен сизин бир заманда да танымай эдим . Менден ари тайыгъыз , сиз барыгъыз да яманлыкъ этегенлерсиз ! » — деп тувра айтажакъман .
40007024	Шолайлыкъда , Мени бу сёзлериме тынглап , буланы кютеген гьар ким ташны уьстюнде уьй къургъан гьакъыллы адамгъа ошап къалажакъ .
40007025	Янгурлар явду , оьзенлер ташыды , еллер эшди , олар барысы да шо уьйге бакъды . Амма о авмады , неге тюгюл о ташны уьстюнде къурулгъандыр .
40007026	Мени бу сёзлериме тынглап , буланы кютмейген адам буса оьзюню уьюн къайырны уьстюнде къургъан гьайгев адамгъа ошап къалажакъ .
40007027	Янгурлар явду , оьзенлер ташыды , еллер эшди , олар барысы да шо уьйге бакъды . Уьй буса , авуп , бюс бютюнлей бузулду .
40007028	Иса бу сёзлени сёйлеп битгенде , барысы да О англатагъан затлагъа гьайранлыкъ этелер .
40007029	О дин алимлер йимик тюгюл , Аллагь берген гьакимлиги булангъы бир адам йимик уьйретген .
40008001	Иса тавдан тюшгенде , Ону арты булан кёп халкъ бара .
40008002	Яман гён аврувлу бир адам , Огъар ювукълашып , тизден туруп : — Я Раббим ! Эгер сюйсенг , Сен мени сав этип болажакъ эдинг , — деп ялбара .
40008003	Иса , къолун узатып , авруйгъан адамгъа тийип : — Сюемен , сав бол , — дей . Шоссагьатына ону авруву тайып къала .
40008004	Сонг Иса огъар : — Вёре , биревге де айтмассан , барып дин къуллукъчугъа гёрюн . Аврувдан тазалангъанынг саялы , Муса буюргъан кюйде къурбан эт . Къурбан этгенинг сени къолай болгъанынга шагьатлыкъ этежек , — дей .
40008005	Иса Капернагьумгъа гиргенде , юз асгерни башчысы гелип , Огъар :
40008006	— Я Раббим ! Мени бир къулум авруп ятгъан , тербенип болмай , кёп азап чегип тура , — дей .
40008007	Иса огъар : — Мен гелип ону сав этермен , — дей .
40008008	Амма юз асгерни башчысы огъар булай дей : — Я Раббим ! Сен мени уьюме гирмеклигинге мен лайыкълы тюгюлмен . Тек Сен бир сёз сёйлесенг , мени къулум сав болуп къалажакъ эди .
40008009	Мен де оьзюмню гьакимимни табилигиндеги бир адамман , мени табилигимде де асгерлер бар . Бирине : « Гет ! » — деймен — гете , башгъасына : « Гел ! » — деймен — геле , къулума да : « Муну эт ! » — деймен — эте .
40008010	Бу сёзлени эшитгенде , Иса огъар тамашалыкъ этип , Оьзюню арты булан гелеген халкъгъа булай дей : — Гертисин сёйлеймен сизге : гьатта Исрайылда да Мен бу къадар уллу имангъа къаршы болмадым .
40008011	Сизге айтаман : гюнтувушдан да , гюнбатышдан да бир хыйлылар гележеклер . Аллагь гьакимлик этеген ерге гелип , тепсини айланасында Ибрагьим де , Исгьакъ да , Якъуб да булан бирче олтуражакълар .
40008012	Аллагьны гьакимлигини тюбюне тюшмеге герекли болгъанлар буса тыш янгъа , къарангылыкъгъа ташланажакъ . Онда йылав яс болажакъ , тишлер къыжыражакъ .
40008013	Сонг Иса юз асгерни башчысына : — Уьюнге къайт , сагъа иманынга гёре болсун , — дей . Шоссагьат ону къулу да сав болуп къала .
40008014	Петерни уьюне гелгенде , Иса ону къайнанасы иссиликден авруп ятгъанны гёре .
40008015	Иса къатынны къолуна тийгендокъ , ону иссилиги тайып къала . Сонг къатын да туруп , Огъар тепси къура .
40008016	Ахшам болгъанда , Исаны янына бир хыйлы жинли гишилени гелтирелер . О сёз булан жинлени къувалай ва бары да авруйгъанланы сав эте .
40008017	« О зайыплыкъларыбызны тайдырды , аврувларыбызны алды » , — деп Ешая пайхаммар айтгъан сёзлер яшавгъа шолай чыгъа .
40008018	Айланасына кёп халкъ жыйылгъанын гёрюп , Иса якъчыларына кёлню бириси ягъына юзюп чыкъмакъны буюра .
40008019	Шо заман бир дин алим гелип , Огъар : — Устазым ! Сен къайда барсанг да , мен Сени артынг булан гележекмен , — дей .
40008020	Иса огъар : — Тюлкюлени инлери , кёкде учагъан къушланы уялары сама бар . Мени , Инсанны Уланыны , буса башымны сыйындырмагъа ерим де ёкъ , — дей .
40008021	Якъчыларындан бир башгъасы Огъар : — Я Раббим ! Бир алдын уьйге барып , атамны гёмюп гелмеге изну бер , — дей .
40008022	Иса да огъар : — Гел ! Мени артыма тюш ! Оьлюлени оьзлер оьлюлер гёмсюнлер , — дей .
40008023	Иса къайыкъгъа мине . Арты булан якъчылары да минелер .
40008024	Бирден кёл бек гьалекленип гете , гьатта къайыкъны толкъунлар батдырып къойма аз къала . Иса буса юхлап тура .
40008025	Якъчылары гелип , Ону уятып : — Я Раббибиз ! Бизин къутгъар , бата турабыз ! — дейлер .
40008026	Иса олагъа : — Гьей имандан языкълар , мунча неге къоркъасыз ? — дей . Сонг туруп , елни ва кёлню гьалекленгенин токътата . Бир шыплыкъ болуп къала .
40008027	Якъчылары буса : — Еллер де , кёл де Оьзюне таби болагъан Бу Кимдир ? — деп гьайранлыкъ этелер .
40008028	Иса Галилея кёлню бириси ягъасында ерлешген гадаренлилени топурагъына гелген заманда Ону къабурлардан чыкъгъан эки жинли адам къаршылай . Олар о даражада бек къутургъан болгъан чы , гьатта шо ёлдан бирев де юрюп болмай болгъан .
40008029	Олар : — Гьей Аллагьны Уланы , бизден не сюесен ? Мунда бизге белгиленген болжалдан алда азап берме гелгенмисен ? — деп къычыралар .
40008030	Олардан бираз ариде отлайгъан бир уллу донгуз сирив болгъан .
40008031	Жинлер Исагъа : — Бизин къувалай бусанг , шо сиривдеги донгузланы ичлерине гирме сама изну бер ! — деп тилейлер .
40008032	Иса олагъа : — Барыгъыз ! — дей . Жинлер де , адамлардан чыгъып , донгузланы ичлерине гирелер . Шонда савлай донгуз сирив , чабып йиберип , учурумдан таба кёлге тюшюп , сувгъа батып къала .
40008033	Донгуз сакълагъанлар буса , шагьаргъа къачып , донгузлагъа ва жинли адамлагъа болгъан бары да затны хабарлайлар .
40008034	Шо заман Исаны къаршыламагъа бютюн шагьар чыгъа . Ону гёрюп , Огъар оьзлени ерлеринден ариде турсун деп тилей .
40009001	Къайыкъгъа да минип , Иса бириси якъгъа чыгъа ва Оьзюню шагьарына геле .
40009002	Шонда Ону янына тербенип болмай авруйгъан бир адамны ятывдагъы кююнде гелтирелер . Аврувну гелтиргенлени иманы барын гёрюп , Иса тербенмейген шо адамгъа : — Балам , къаст этип йибер ! Сени гюнагьларынгдан гечилди ! — дей .
40009003	Шо заман дин алимлерден бир нечеси : — Бу Адам капир затланы сёйлей , — деп ойлашалар .
40009004	Оланы ойларын билип , Иса олагъа булай дей : — Неге юрегигизге яман затланы аласыз ?
40009005	Къайсы рагьатдыр айтмагъа : « Сени гюнагьларынгдан гечилди » , — демекми , ёгъесе : « Туруп , юрюп йибер » , — демекми ?
40009006	Мени , Инсанны Уланыны , бу дюньяда гюнагьлардан гечмеге къудратым барны сиз гьали гёрерсиз . Сонг тербенип болмай авруйгъан адамгъа : — Туруп , ятывунгну да алып , уьюнге бар , — дей .
40009007	О да туруп , уьюне гете .
40009008	Шону гёргенде , халкъ къоркъа . Инсанлагъа шолай къудрат берген Аллагьгъа макътав эте .
40009009	Иса ондан оьтюп барагъанда , ясакъ жыягъан ерде олтургъан Маттай деген бир адамны гёрюп , огъар : — Гел , Мени артыма тюш ! — дей . Маттай да туруп , Ону артына тюше .
40009010	Иса Маттайны уьюнде олтуруп ашап турагъанда , онда бир кёп ясакъчылар да , гюнагьлылар да гелип , Иса ва Ону якъчылары булан бирче олтуралар .
40009011	Шону гёргенде , фарисейлер ону якъчыларына : — Сизин устазыгъыз неге ясакъчылар да , гюнагьлылар да булан бирче олтуруп ашай ? — деп сорай .
40009012	Шону эшитгенде , Иса олагъа булай дей : — Эмчи савлагъа тюгюл , аврувлагъа тарыкълы бола .
40009013	Барыгъыз , « Къурбанны тюгюл , Мен рагьмуну сюемен » деген сёзлени маънасын уьйренип гелигиз . Мен муъминлени тюгюл , гюнагьлыланы чакъырмакъ учун гелгенмен .
40009014	Шо заман Ягьияны якъчылары Ону янына гелип : — Биз де , фарисейлер де не учун ораза тутабыз , Сени якъчыларынг буса ораза тутмайлар ? — деп сорайлар .
40009015	Иса олагъа булай жавап бере : — Тойда болгъан адамлар оьзлени янында гиев бар тура , ораза да тутуп , пашман болуп боламы ? Амма оланы янындан гиевню алып гетеген гюн гелер , шо заман олар да ораза тутарлар .
40009016	Гьеч бирев де эсги опуракъгъа янгы къумачдан ямав салмас , неге тюгюл янгы къумачдан салынгъан ямав гирип , гиччи болур , эсгисин тартышдырып йыртар , йыртыгъы да дагъы да уллу болур .
40009017	Гьеч бирев де эсги тулукълагъа янгы чагъырны тёкмес . Тёксе , тулукълар йыртылар , чагъыр ерге тёгюлер ва тулукълар ярахсыз болур . Янгы чагъырны янгы тулукълагъа тёгер . Шолай этсе , экиси де сакъланыр .
40009018	Иса олагъа бу сёзлени сёйлейгенде , янына бир гьаким адам гелип , Огъар : — Буссагьат къызым оьлюп къалды . Гелип , огъар къолунгну бир тийдирсенг , о сав болуп къалажакъ эди ! — деп , тизден туруп тилей .
40009019	Иса , туруп , якъчылары да булан ону артына тюшюп гете .
40009020	Он эки йылдан берли къаны гетип авруйгъан бир къатын , артдан таба гелип , Исаны опурагъыны этегине тие .
40009021	— Ону опурагъына бир сама тийсем , сав болуп къалажакъ эдим , — дей о оьз оьзюне .
40009022	Иса , бурулуп къарап , ону гёрюп : — Къаст этип йибер , къызым ! Иманынг сени сав этди , — дей . Шо сагьатдан тутуп къатын сав болуп къала .
40009023	Иса гьаким адамны уьюне гелген заманда , зурнай согъагъанланы ва къавгъалайгъан халкъны гёрюп ,
40009024	олагъа : — Мундан чыгъыгъыз ! Къыз оьлмеген , юхлап тура ! — дей . Олар Исаны мысгъыллап кюлейлер .
40009025	Халкъ къыргъа чыкъгъанда , Иса , уьйню ичине гирип , къызны къолун тута , къыз да шоссагьат аякъгъа тура .
40009026	Шону гьакъындагъы хабар бютюн бу уьлкеге яйыла .
40009027	Иса ондан къайтып гелегенде , Ону арты булан эки сокъур адам юрюй . Олар : — Гьей Давутну Наслусу Иса , бизге бир рагьму эт ! — деп къычыралар .
40009028	Иса уьйге гиргенде , Ону янына эки де сокъур геле . Иса олагъа : — Мен сизин гёреген этер деп инанамысыз ? — деп сорай . Сокъурлар да Огъар : — Инанабыз , я Раббибиз , — дейлер .
40009029	Шо заман Иса , оланы гёзлерине тийип : — Сизге де иманыгъызгъа гёре болсун , — дей .
40009030	Олар да гёреген болуп къалалар . Иса олагъа : — Вёрегиз , шуну бирев де билмесин , — деп бек бувара .
40009031	Олар буса чыкъгъандокъ , Ону гьакъындагъы хабарны айланадагъы бары да ерлерде билдирелер .
40009032	Олар гетегенде , Исаны янына жинли бир тилсиз адамны гелтирелер .
40009033	Жин къувалангъанда , тилсиз сёйлемеге башлай . Халкъ , бек гьайран болуп : — Исрайылда булай иш бир заманда да болмагъан ! — деп сёйлей .
40009034	Фарисейлер буса : — Жинлени О жинлени башчысыны гючю булан къувалай , — дейлер .
40009035	Иса бары да шагьарлагъа ва юртлагъа барып айлана . Олардагъы синагогларда адамлагъа Аллагьны каламын англата ва Аллагьны гьакимлигини гьакъындагъы Сююнч Хабарны билдире . О адамланы гьар тюрлю аврувларын ва гьар тюрлю зайыплыкъларын сав эте .
40009036	Жыйылгъан кёп халкъны гёргенде , Исаны олагъа языгъы чыгъа , неге тюгюл олар , къойчусуз къалгъан къойлар йимик , инжинген ва кёмексиз къалгъан болгъан .
40009037	О заман Иса якъчыларына : — Тюшюм кёп , амма ишчилер аз .
40009038	Шолай болгъанда Оьзюню тюшюмюн жыймагъа ишчилер йиберсин деп тюшюмню Есине тилегиз ! — дей .
40010001	Он эки де якъчысын янына чакъырып , олагъа элчилер деп ат бере . Иса олагъа жинлени къуваламагъа ва гьар аврувну да , гьар зайыплыкъны да сав этмеге къудрат бере .
40010002	Он эки де элчини атлары булардыр : биринчиси Петер деп де айтылагъан Симон булан ону иниси Андрей , Зеведейни уланы Якъуб булан ону иниси Югьан ,
40010003	Филип булан Бартолмай , Тома булан ясакъчы Маттай , Алфайны уланы Якъуб булан Тадай ,
40010004	Элинсюер деп айтылагъан Симон ва артда Исагъа хыянатлыкъ этген Ягьуда Искариет .
40010005	Иса бу он эки де якъчысын булай буварып ёлгъа сала : — Ят халкълагъа элтеген ёллардан юрюмегиз ва самариялыланы шагьарына гирмегиз .
40010006	Инг башлап адашгъан къойлагъа ошагъан исрайыл халкъыны янына барыгъыз .
40010007	Барагъанда гьар ерде : « Аллагь сизге гьакимлик этежек заман ювукълаша тура ! » — деп билдиригиз .
40010008	Авруйгъанланы сав этигиз , оьлгенлени тирилтигиз , яман гён аврувланы тазалагъыз , жинлени къувалагъыз . Тегин тюшгенни тегин беригиз .
40010009	Оьзюгюз булан не алтын , не гюмюш , не багъыр акъча алмагъыз .
40010010	Ёлгъа не хуржун , не эки гийим опуракъ , не аякъгийим , не таякъ алмагъыз . Олар ишлейген адамгъа оьз къыйыны учун гьакъгъа тийишлидир .
40010011	Къайсы шагьаргъа яда юртгъа гирсегиз де , ким лайыкълы экенни ахтарып , шо шагьардан яда юртдан чыкъгъынча , шону уьюнде къалыгъыз .
40010012	Уьюне гирегенде буса , уьйдегилеге : « Уьюгюзге яхшылыкъ » , — деп гиригиз .
40010013	Эгер лайыкълы буса , о уьйдегилеге шо яхшылыкъ болажакъ , эгер лайыкълы болмаса , яхшылыкъ сизге къайтажакъ .
40010014	Сизин къабул этмеген ва сёзлеригизге тынгламагъан уьйден яда шагьардан чыкъгъанда , аякъларыгъыздагъы чангны силкип тайдырыгъыз .
40010015	Гертисин сёйлеймен сизге : къыяматгюн Содом булан Гьоморада яшагъан адамланы гьалы о шагьардагъы адамланыкинден къолай болажакъ .
40010016	Муна , Мен сизин бёрюлени арасына къойланы йимик йиберемен . Гьасили , йыланлар йимик гьакъыллы , гёгюрчюнлер йимик гьилласыз болугъуз .
40010017	Адамлардан сакъ болугъуз : олар сизин тутуп дуванханалагъа бережеклер ва оьзлени синагогларына элтип , къамучу булан тюежеклер .
40010018	Мени атымны макътап юрюгенигиз саялы , сизин гьакимлени ва пачаланы янына алып баражакълар . Сиз оланы ва ят халкъланы алдында Мени гьакъымда шагьатлыкъ этежексиз .
40010019	Сизин дувангъа алып баргъанда , нечик ва не сёйлежегигизни гьайын этмегиз . Не сёйлежегигиз сизге шоссагьат билдирилежек .
40010020	Неге тюгюл де , оьзюгюз сёйлемежексиз , сизден таба Атагъызны Ругьу сёйлежек .
40010021	Агъасы инисин , атасы авлетин оьлюмге тарытажакъ . Авлетлери , ата аналарына къаршы чыгъып , оланы оьлтюртежеклер .
40010022	Мени атымны макътап юрюгенигиз саялы , олар барысы да сизин гёрюп ярамайгъан болажакъ . Ахырына ерли чыдагъан къутгъарылажакъ .
40010023	Сизин бир шагьарда гьызарласа , башгъасына къачыгъыз . Гертисин сёйлеймен сизге : сиз Исрайылны шагьарларын айланып битгинче , Мен , Инсанны Уланы , гележекмен .
40010024	Муталим муаллиминден оьр болмас , къул да оьзюню есинден оьр болмас .
40010025	Муталимге оьз муаллими йимик , къулгъа да оьз еси йимик болмакълыкъ таманлыкъ эте . Эгер уьй есине Зензебил деп айта буса , уьюндегилеге не деп де айтмажакъмы ?
40010026	Буса да олардан къоркъмагъыз ! Бир яшыртгъын зат да билинмей къалмажакъ , бир сыр да ачылмай къалмажакъ .
40010027	Къарангылыкъда сизге сёйлейгенимни сиз гюнню ярыгъында сёйлегиз . Къулагъыгъызгъа шыбышлагъанда эшитгенлеригизни къалкъыгъа чыгъып къычырып айтыгъыз .
40010028	Чархын оьлтюрегенлерден , амма жанын оьлтюрюп болмайгъанлардан къоркъмагъыз . Янгыз жанын да , чархын да жагьаннемге салып ёкъ этмеге болагъан къудраты булангъы Аллагьдан къоркъугъуз !
40010029	Эки жымчыкъ бир багъыр акъчагъа сатылмаймы ? Кёклердеги Атагъыздан изну болмай туруп , жымчыкъланы бириси де ерге тюшмес .
40010030	Сизин буса башыгъыздагъы бары да тюклеригиз саналгъан .
40010031	Къоркъмагъыз ! Бары да жымчыкълардан сиз хыйлы артыкъсыз .
40010032	Инсанланы алдында Магъа ачыкъдан ачыкъ мюкюрлюк этген гьар кимге кёклердеги Атамны алдында Мен де шолай мюкюрлюк этежекмен .
40010033	Инсанланы алдында Мени инкар этген гьар кимни кёклердеги Атамны алдында Мен де инкар этежекмен .
40010034	— Мен бу дюньягъа парахатлыкъ алып гелген деп ойлашмагъыз . Мен парахатлыкъ тюгюл , къылыч алып гелгенмен .
40010035	Уланын — атасындан , къызын — анасындан , гелинин къайнанасындан айырмагъа гелгенмен .
40010036	Уьюндегилери адамны душманлары болажакъ .
40010037	Атасын яда анасын Менден артыкъ сюеген адам Магъа лайыкълы тюгюлдюр . Уланын яда къызын Менден артыкъ сюеген адам да Магъа лайыкълы тюгюлдюр .
40010038	Оьзюню хачын да гётерип , Мени артыма тюшмейген адам Магъа лайыкълы тюгюлдюр .
40010039	Ким оьзюню жанын къутгъармагъа айланса , о ону тас этер . Ким Мени учун оьзюню жанын тас этсе , о ону къутгъарар .
40010040	Сизин къабул этеген Мени де къабул этер . Мени къабул этеген буса Мени йиберген Атамны да къабул этер .
40010041	Пайхаммарны пайхаммар деп къабул этеген гиши шо пайхаммар йимик тийишлисин алажакъ . Муъмин адамны муъмин деп къабул этеген гиши шо муъмин адам йимик тийишлисин алажакъ .
40010042	Мени якъчым экени саялы , бу гиччилерден бирин янгыз сувукъ сув берип ичирген гьар ким , Гертисин сёйлеймен сизге , тийишлисин алажакъ .
40011001	Он эки де якъчысына насигьат берип битгенден сонг , башгъа шагьарларда Сююнч Хабарны билдирмек учун , Иса ондан гете .
40011002	Туснакъдагъы Ягьия , Месигьни ишлерини гьакъында эшитип , якъчыларын Огъар : — Гелмеге герекли Сенмисен яда биз башгъасын гёзлейикми ? — деп сорамагъа йибере .
40011003	
40011004	Иса да олагъа булай жавап бере : — Барып , эшитген ва гёрген затларыгъызны Ягьиягъа айтыгъыз :
40011005	Сокъурлар гёз ачалар , акъсакълар юрюйлер , яман гён аврувлулар сав болалар , сангыравлар эшителер , оьлюлер тирилелер ва пакъырлагъа Сююнч Хабар билдириле .
40011006	Насиплидир Магъа шеклик этмейген .
40011007	Олар гетгенде , Иса халкъгъа Ягьияны гьакъында айтмагъа башлай : — Дангылгъа не гёрмеге деп баргъан эдигиз ? Ел чайкъайгъан бир къамушну гёрмегеми ?
40011008	Дагъы кимни гёрмеге баргъан эдигиз дагъы ? Тизив опуракълар гийген адамны гёрмегеми ? Тизив опуракълар гиегенлер пачаланы къалаларында болалар .
40011009	Кимни гёрмеге деп баргъан эдигиз ? Пайхаммарны гёрмегеми ? Дюр ! Сизге айтаман : сиз гёрген адам пайхаммардан да уллудур .
40011010	Ягьия пайхаммарны гьакъында Сыйлы Язывларда булай язылгъан : Муна , Мен Сени алдынга Оьзюмню чавушумну йиберемен . О Сени алдынгда ёлунгну гьазирлежек .
40011011	Гертисин сёйлеймен сизге : инсанланы арасында Ягьиядан оьр болуп дагъы бирев де ёкъдур , амма Аллагьны гьакимлигини тюбюндегилени инг гиччиси де ондан уллудур .
40011012	Ягьия арагъа чыкъгъан гюнлерден тутуп гьалиге ерли Аллагьны гьакимлигине къаршы ябушув юрюле . Гючлюлер буса ону гюч булан елемеге къаст этелер .
40011013	Неге тюгюл де , бары да пайхаммарлар да , бютюн Мусаны Къануну да Ягьия арагъа чыкъгъанча не болмагъа тарыгъы гьакъында алданокъ билдире эди .
40011014	Эгер де сиз шо алданокъ билдирилген затланы къабул этмеге рази бусагъыз , гелмеге герекли болгъан Илияс да Ягьия оьзюдюр .
40011015	Къулакълары барлар эшитсинлер !
40011016	Бу наслуну адамларын Мен ким булан тенглешдирейим ? Олар майданларда олтуруп , ёлдашларына : « Биз сизге зурнай сокъдукъ , сиз буса бийимедигиз . Биз сизге мунглу йырлар йырладыкъ , сиз буса тююнюп йыламадыгъыз » , — дейген яшлагъа ошайлар .
40011017	
40011018	Ягьия гелгенде , ораза тутду ва чагъыр ичмеди , амма адамлар : « О жинли адам » , — деп айтдылар .
40011019	Мен , Инсанны Уланы , гелгенде , ашама да ашадым , ичме де ичдим . Адамлар буса : « Къарагъыз , ашама да , чагъыр ичме де сюеген адам , ясакъчыланы да , гюнагьлыланы да къурдашы ! » — деп айтдылар . Амма Аллагьны гьакъылыны гертилиги Ону ёлуна тюшгенлени ишлеринде гёрюнедир .
40011020	Сонг Иса Оьзю бир хыйлы аламатлар гёрсетген шагьарланы халкълары товба этмегени саялы , олагъа айып этмеге башлай .
40011021	— Адаршай сагъа , гьей Гьоразин ! Адаршай сагъа , гьей Байтсайда ! Эгер сизде болгъан аламатлар Сурда ва Сайданда болгъан эди буса , олар тезокъ товба этер эди . Шону гёрсетмек учун , кирлер де гийип , кюлню ичинде олтурар эди .
40011022	Амма сизге айтаман : къыяматгюн Сурда ва Сайданда яшайгъан адамланы гьалы сизинкинден къолай болажакъ .
40011023	Сен де , Капернагьум , кёклеге ерли гётерилежекмен деп эсинге гелеми ? Сен жагьаннемге ерли тёбен тюшюрюлежексен . Неге тюгюл де , сенде болгъан аламатлар Содомда болгъан эди буса , о бугюнге ерли сакъланар эди .
40011024	Шо саялы сагъа айтаман : къыяматгюн Содомда яшагъан адамланы гьалы сеникинден къолай болажакъ !
40011025	Шо заман Иса булай дей : — Гьей кёкню де , ерни де Раббиси болгъан Атам ! Бу затланы гьакъыллылардан ва англавлулардан яшырып , яшлагъа ачгъанынг саялы , Сагъа шюкюр этемен .
40011026	Дюр , Атам ! Сени сюегенинг де тап шолай эди .
40011027	Атам Магъа бары да затны инанып тапшурду . Атадан башгъа гьеч бирев Уланын танымас . Атаны да Уланындан ва Уланы Ону оьзюне аян этмеге сюеген гишиден къайры бирев де танымас .
40011028	Гьей бары да къавшалгъанлар ва юклери авур болгъанлар ! Мени яныма гелигиз , Мен сизге яллыкъ берермен !
40011029	Мен егилген боюнсаны , Менден алып , оьзюгюз егилигиз . Мен сизин юрютейим . Неге тюгюл де , Мен юваш хасиятлыман , ачыкъ гёнгюллюмен , сиз де жанларыгъызгъа яллыкъ табарсыз .
40011030	Мен сизге къоягъан боюнсам енгил чи , сизин уьстюгюзге салагъан югюм де авур тюгюл чю .
40012001	Шо заман сонгугюн Иса ашлыкъ чачылгъан авлакъдан оьтюп бара болгъан . Ону якъчылары , ач болуп , будай башланы юлкъуп ашамагъа башлайлар .
40012002	Фарисейлер шону гёрюп , Огъар : — Гёремисен , Сени якъчыларынг сонгугюн гьарам затны этелер , — дейлер .
40012003	Иса олагъа булай жавап бере : — Оьзю де , ону булангъылар да ач болгъан заманда Давут этген затны гьакъында сиз охумагъанмысыз ?
40012004	Аллагьны уьюне гиргенде , о не оьзюне , не оьзю булан бирче болгъанлагъа ашама гьарам этилген , янгыз дин къуллукъчулар учун гьалал этилген экмеклени ашагъан .
40012005	Яда дин къуллукъчулар , сонгугюнлер ибадатханада оьзлени къуллугъун этсе , олар гюнагьлы болмайгъаны гьакъда Къанунда язылгъанны сиз охумагъанмысыз ?
40012006	Сизге айтаман : гьали мундагъысы ибадатханадан да уллудур !
40012007	Эгер сиз « Мен къурбанны тюгюл , рагьмуну сюемен » деген сёзлени маънасын биле эдигиз буса , гюнагьсыз адамланы гюнагьламас эдигиз .
40012008	Неге тюгюл де , Мен , Инсанны Уланы , сонгугюнню де уьстюндеги гьакиммендир .
40012009	Ондан гетип , Иса синагоггъа геле .
40012010	Онда къолу къуругъан бир адам болгъан . Исаны айыпламакъ учун , фарисейлер Огъар : — Сонгугюнлер аврувланы сав этмеге яраймы ? — деп сорай .
40012011	Иса олагъа булай дей : — Эгер биригизни биргине бир къоюгъуз бар буса , о да сонгугюн къуюгъа тюшюп къалса , къайсыгъыз ону тутуп чыгъармай къояр эдигиз ?
40012012	Къойдан эсе инсан нечакъы артыкъдыр ! Шолай болгъанда , сонгугюнлер де яхшылыкъ этмеге ярар .
40012013	Сонг Иса о адамгъа : — Къолунгну узат , — дей . О да узата . Бириси къолу йимик , о да сав болуп къала .
40012014	Фарисейлер буса , къыргъа чыгъып , Исаны оьлтюрмек учун , Огъар къаршы бир питне къуралар .
40012015	Амма шону билип , Иса ондан гете . Ону арты булан кёп халкъ да гете . Иса авруйгъанланы барын да сав эте .
40012016	Иса олагъа Оьзюню гьакъында башгъалагъа билдирмесин деп бувара .
40012017	Ешая пайхаммардан таба айтылгъан булай сёзлер яшавгъа чыгъа :
40012018	Будур Мени сайлангъан , Мен Оьзюн сюеген къулум . О Мени жанымны къуванчыдыр . Ругьумну Огъар бережекмен . О бары да халкълагъа Аллагьны адиллиги етише турагъаны гьакъда билдирежек .
40012019	О не эришмежек , не къычырмажакъ , бирев де орамларда Ону сесин эшитмежек .
40012020	Адиллик уьстюн болмай туруп , О иелген къамушну да сындырмажакъ , сёне турагъан мелтени де сёндюрмежек .
40012021	Халкълар оьзлени умутларын Ону аты булан байлавлу этежеклер .
40012022	Сонг Исаны янына сокъур ва тилсиз жинли адамны алып гелелер . Иса ону сав эте . Шо адам гёрмеге ва сёйлемеге башлай .
40012023	Бары да адамлар бек гьайран болуп : — Бу Давутну Наслусу сама тюгюлмю ? — деп сорайлар .
40012024	Фарисейлер муну эшитгенде : — Жинлени О жинлени башчысы болгъан Зензебилни гючю булан къувалай , — деп сёйлейлер .
40012025	Иса буса , фарисейлер не ойлашагъанны билип , олагъа булай дей : — Ичинде душманлыкъ болуп ярплашгъан гьар къайсы пачалыкъ да бузулмай къалмас . Ичинде душманлыкъ болуп ярплашгъан бир шагьар яда уьй бирикмес .
40012026	Эгер иблис иблисни къувалай эди буса , о оьзюне оьзю къаршы чыгъагъан болур эди . Шолай болгъанда , ону пачалыгъы бузулмай нечик сакъланыр ?
40012027	Эгер Мен жинлени Зензебилни гючю булан къувалай бусам , сизин якъчыларыгъыз оланы кимни гючю булан къувалай дагъы ? Шогъар гёре сизге дуванны якъчыларыгъыз эте турсун .
40012028	Эгер де Мен жинлени Аллагьны Ругьу булан къувалай бусам , шо Аллагьны гьакимлигини бир белгисидир .
40012029	Бир адам , оьзюнден гючлю башгъа биревню уьюне гирип , ону малын нечик урламагъа болур ? Бир алдын къуватлы гишини къолун бутун байласа , янгыз шо заман ону уьюн урламагъа болур .
40012030	Мени булан тюгюллер Магъа къаршылардыр , Мени булан жыймайгъанлар яягъанлардыр .
40012031	Шону учун сизге айтаман : инсанланы бары да гюнагьлары да , капирлик де гечилежек . Амма Аллагьны Ругьуна къаршы этилген капирлиги гечилмес .
40012032	Инсанны Уланына къаршы капир сёз сёйлеген гишиден гечилежек . Аллагьны Ругьуна капир сёйлегенден не бу дюньяда , не гележекде гечилмес .
40012033	Сиз яхшы терекге ва ону емишине яхшы деп яда яман терекге ва ону емишине яман деп айтмагъа тарыкъсыз . Неге тюгюл де , терек емишине къарап танылыр .
40012034	Гьей йыланны балалары ! Оьзюгюз яман да бола туруп , яхшы затланы нечик сёйлемеге боласыз ! Неге тюгюл де , юрекде бар зат тилинден таба чыгъар .
40012035	Яхшы адам юрегини яхшы хазнасындан яхшы затлар чыгъарыр . Яман адам буса юрегини яман хазнасындан яман затлар чыгъарыр .
40012036	Сизге айтаман чы : гьар ойлашмай айтгъан сёзю учун инсанлар къыяматгюн жавап бережеклер .
40012037	Неге тюгюл де , Аллагь сен айыплы экенингни яда айыпсыз экенингни оьзюнгню сёзлеринг булан токъташдыражакъ .
40012038	Шо заман дин алимлерден ва фарисейлерден бирлери : — Устаз ! Сенден бир аламат гёрме сюер эдик , — дейлер .
40012039	Иса олагъа булай жавап бере : — Бу гьалиги яман , имансыз наслу аламат гёрмеге сюе ! Огъар Юнус пайхаммарны аламатындан башгъа аламат гёрсетилмес .
40012040	Юнус уьч гече , уьч гюн хортманы къарнында къалгъаны йимик , Мен де , Инсанны Уланы , уьч гече , уьч гюн ерни къарнында къалажакъман .
40012041	Къыяматгюн ниневиялы адамлар , гьалиги наслу булан туруп йиберип , о наслуну айыплажакълар . Неге тюгюл де , Юнусну сёйлевюнден сонг олар товба этгенлер . Гьали буса Юнусдан да уллусу мундадыр .
40012042	Шебаны пача къатыны , къыяматгюн туруп йиберип , бу наслуну айыплажакъ , неге тюгюл о , Сулайманны гьакъыллы сёзлерине тынгламакъ учун , дюньяны бир къырыйындан гелген . Гьали буса Сулаймандан да уллусу мундадыр !
40012043	Адамны ичинден чыкъгъан сонг , жин къургъакъ дангылларда айлана , оьзюне сыйынма ер ахтара , амма тапмай .
40012044	Сонг о : « Мен чыкъгъан уьюме къайтып бараман » , — дей . Къайтып гелгенде буса , уьйню бош , сибирилип , жыйылып таба .
40012045	Сонг о барып оьзюнден де яман дагъы да етти жинни алып гелип , адамны ичине гирип яшай . Натижада , адамны гьалы алдын болгъандан да бузукъ бола . Бу яман наслуну адамларына да лап шолай болажакъ !
40012046	Иса халкъгъа шолай сёйлеп турагъанда , Ону булан сёйлемеге сююп , анасы ва инилери гелип , къырда токътайлар .
40012047	Бирев гелип , Исагъа : — Сени булан сёйлеме сююп , ананг да , инилеринг де гелип , къырда токътап туралар , — дей .
40012048	Иса шону айтгъан адамгъа : — Мени анам кимдир , Мени инилерим кимлердир ? — дей .
40012049	Къолу булан якъчыларын гёрсетип : — Мени анам ва инилерим муна булардыр .
40012050	Ким кёклердеги Атамны сюйгенин эте буса , шо Мени иним де , къызардашым да , анам да дюрдюр , — дей .
40013001	Шо гюн Иса , уьйден чыгъып , кёлню ягъасына барып олтура .
40013002	Ону янына кёп халкъ жыйыла , шо саялы Огъар къайыкъгъа минип олтурмагъа тюше . Къалгъан халкъ кёлню ягъасында токътай .
40013003	Иса олагъа , масаллар булан хыйлы затланы уьйрете туруп , булай дей : — Муна , чачывчу чачмагъа чыгъа .
40013004	О чачагъанда , урлукъланы бирлери ёл ягъагъа тюше . Къушлар гелип оланы чёплеп ашайлар .
40013005	Бирлери , топурагъы аз ташкъатыш ерге тюшюп , узакъ къалмай чыгъа , неге тюгюл онда топуракъны къатлаву сай .
40013006	Гюн чыкъгъанда оьсюмлюклер сёнюп къала . Тамуру терен болмагъангъа гёре , олар къуруп къала .
40013007	Бирлери тегенекликге тюше . Тегенеклер оьсюп , урлукъланы оьсме къоймай , янча .
40013008	Башгъа урлукълар берекетли топуракъгъа тюше . Оланы да бирлери юз , оьзгелери алтмыш , башгъалары буса отуз керен артыкъ тюшюм бере .
40013009	Къулакълары барлар эшитсинлер !
40013010	Якъчылары ювукълашып , Исагъа : — Неге олагъа масаллар булан сёйлейсен ? — деп сорайлар .
40013011	Иса булай жавап бере : — Аллагь нечик гьакимлик этегенни сырларын сизге билмеге гюч берилген , олагъа буса берилмеген .
40013012	Кимники бар буса , огъар дагъы да берилип , онуки артдырылажакъ . Кимники ёкъ буса , барлары да алынажакъ .
40013013	Мен олагъа масаллар булан сёйлейгенимни себеби — олар тынглап туражакълар , амма англамажакълар , къарап туражакълар , амма гёрмежеклер .
40013014	Ешая пайхаммарны айтгъан булай сёзлери олардан таба яшавгъа чыгъа : Сиз тынглап туражакъсыз , амма англамажакъсыз ; къарап туражакъсыз , амма гёрмежексиз .
40013015	Неге тюгюл де , бу халкъны юреги ташгъа дёнген , оланы къулакълары гьаран эшите , олар гёзлерин де юмгъанлар . Ёгъесе , гёзлери булан гёрер эди , къулакълары булан эшитер эди , юреги булан англар эди , Магъа багъар эди , Мен де оланы сав этер эдим .
40013016	Сизин гёзлеригиз насиплидир — олар гёрелер , къулакъларыгъыз да насиплидир — олар эшителер .
40013017	Гертисин сёйлеймен сизге : кёп пайхаммарлар ва муъмин адамлар сиз гёреген затланы гёрмеге сюйгенлер , тек гёрмегенлер , сиз эшитеген затланы эшитмеге сюйгенлер , тек эшитмегенлер .
40013018	Энни сиз чачывчуну гьакъындагъы масалны маънасына тынглагъыз .
40013019	Бирев , Аллагьны гьакимлигини гьакъындагъы каламны эшитип , ону англамаса , иблис гелип йиберип , ону юрегине чачылгъан урлукъланы урлап къачар . Шо адам ёл ягъагъа чачылгъан урлукълагъа ошар .
40013020	Ташкъатыш ерлеге чачылгъаны буса , каламны эшитип , ону сююнч булан шо гьазиринде къабул этеген адамдыр .
40013021	Ону тамуру ёкъдур , шо саялы о бираз замангъа инанар . Амма калам учун къыйынлыкъгъа яда гьызарлавгъа тарыса , о шоссагьат иманындан таяр .
40013022	Тегенекли ерге чачылгъанлары буса каламны эшитеген адамдыр , амма бу дюньяны къайгъысы ва байлыкъгъа дамагькарлыкъ сёзню сёндюрер , о да асувсуз болар .
40013023	Берекетли топуракъгъа чачылгъаны каламны эшитеген ва англайгъан адамдыр . О яхшы тюшюм гелтирер , бириси юз , оьзгеси алтмыш , башгъасы буса отуз керен артыкъ тюшюм гелтирер .
40013024	Иса олагъа башгъа бир масал айта : — Аллагьны гьакимлиги оьзюню авлагъына яхшы урлукъ чачагъан бир адамгъа ошайдыр .
40013025	Гече адамлар юхлама ятгъанда , ону душманы гелип , о чачгъан будайны арасына чёп отлар чачып гете .
40013026	Будай оьсюп башкъусгъанда , оланы арасында чёп отлар да оьсюп гёрюне .
40013027	Уьй есини къуллары гелип , огъар : « Бийибиз , сен авлагъынга яхшы урлукъ сама чачгъанмы эдинг ? Мунда мунчакъы чёп отлар къайдан гелген ? » — деп сорай .
40013028	О да къуллагъа : « Бу ишни душманым этгендир » , — дей . Къуллары да огъар : « Сюе бусанг , биз барып , шо отланы юлкъуп тайдырайыкъ » , — дейлер .
40013029	О да : « Тарыкъ тюгюл , чёпню юлкъабыз деп , огъар къошуп будайны да юлкъуп къоярсыз .
40013030	Оргъунча , экисин де бирче оьсюп турмагъа къоюгъуз . Оракъны заманы етишгенде , оракъчылагъа : Бир башлап чёпню жыйып алып , кюлтелер этип байлагъыз , сонг оланы яллатарсыз , будайны буса жыйып мени беженлериме тёгерсиз » , — деп айтарман .
40013031	Иса олагъа бирдагъы бир масал айта : — Аллагьны гьакимлиги оьзюню авлагъына гиччинев урлукъ чачгъан адамгъа ошайдыр .
40013032	Шо урлукъ бары да урлукълардан инг де гиччиси , оьсген заманда буса , бары да оьсюмлюклерден бек оьсюп , терек йимик бола . Къушлар , учуп гелип , ону бутакъларыны уьстюнде уялар тигелер .
40013033	Иса олагъа башгъа бир масал айта : — Аллагьны гьакимлиги бир къатынгиши уьч оьлчев унну ичине къошгъан бир увуч маягъа ошайдыр . Шо бары да хамурну гёпюрте .
40013034	Иса буланы барын да халкъгъа масаллар булан айта . Масалсыз олагъа гьеч бир зат да айтмай .
40013035	Пайхаммардан таба айтылгъан булай сёзлер яшавгъа чыгъа : Мен олагъа масаллар булан сёйлежекмен . Мен олагъа дюнья яралгъандан берли яшырылып къалып тургъан затланы билдирежекмен .
40013036	Сонг халкъны йиберип , Иса уьйге къайта . Якъчылары Огъар ювукъ барып : — Авлакъдагъы чёп отланы гьакъындагъы масалны бизге англат , — дей .
40013037	Иса олагъа булай жавап бере : — Яхшы урлукъну чачгъан Инсанны Уланыдыр .
40013038	Авлакъ демек дюньядыр . Яхшы урлукъ демек Аллагьны гьакимлигини тюбюндегилердир . Чёп отлар демек иблисни адамларыдыр .
40013039	Оланы чачгъан душман иблисдир . Оракъ заман дюньяны ахырыдыр . Оракъчылар буса малайиклердир .
40013040	Чёп отланы жыйып , от салып яллатагъанда йимик , бу дюньяны ахырында да шолай болажакъ .
40013041	Инсанны Уланы малайиклерин йибережек , олар да адамланы гюнагь ишлер этдирегенлени де , яманлыкъ этегенлени де барын да дюньядан жыяжакълар ,
40013042	оланы яллайгъан отгъа ташлажакълар . Онда йылав яс болажакъ , тишлер къыжыражакъ .
40013043	О заман муъминлер Атасыны гьакимлигини тюбюнде гюнеш йимик шавлаланып къалажакълар . Къулакълары барлар эшитсинлер !
40013044	— Аллагьны гьакимлиги авлакъда яшырылгъан бир хазнагъа ошайдыр . Бирев ону табып , къайтарып басдырып къоя . О шондан бек сююнюп , барып бар чакъы затын да сатып , шо авлакъны оьзюне сатып ала .
40013045	Дагъы да Аллагьны гьакимлиги яхшы жавгьарлар излейген бир савдюгерчиге ошайдыр .
40013046	О бек багьалы бир жавгьарны таба . Оьзюню бары да затын сатып , шону сатып ала .
40013047	— Дагъы да Аллагьны гьакимлиги кёлге ташланып ондан гьар тюрлю балыкълар тутгъан бир торгъа ошайдыр .
40013048	Тор балыкъдан толгъан заманда ону ягъагъа чыгъаралар . Сонг балыкъчылар олтуруп , яхшыларын сайлап , земгиллеге салалар , яманларын буса ари ташлайлар .
40013049	Дюньяны ахырында да шолай болажакъ . Малайиклер гелип , муъминлени арасындан яманланы айырып алып тайдыражакълар .
40013050	Малайиклер оланы яллайгъан отгъа ташлажакълар . Онда йылав яс болажакъ , тишлер къыжыражакъ .
40013051	Иса олагъа : — Буланы барын да сиз англадыгъызмы ? — деп сорай . — Англадыкъ , — деп жавап бере олар .
40013052	О да якъчыларына : — Шолайлыкъда , Аллагьны гьакимлигини тюбюне тюшген гьар дин алим оьзюню гьамарындан янгы ва эсги затланы чыгъарагъан уьй есине ошайдыр , — дей .
40013053	Бу масалланы айтып битген сонг , Иса ондан гете .
40013054	Оьзюню шагьарына гелип , синагогда адамлагъа Аллагьны каламын англатмагъа башлай . Бек гьайранлыкъ этип , олар булай сорайлар : — Бу Адамгъа булай гьакъыл , муъжизатлар гёрсетмеге булай къудрат къайдан гелген ?
40013055	Бу агъач устаны уланы тюгюлмю ? Ону анасыны аты Мариям тюгюлмю ? Инилери Якъуб , Юсуп , Симон ва Ягьуда тюгюлмю ?
40013056	Ону бары да къызардашлары мунда , бизин арабызда , яшамаймы ? Бу затлар бары да Огъар къайдан гелген ?
40013057	Олар да Исагъа абур этмеген . Шо заман Иса олагъа : — Пайхаммарны бары да ерлерде абуру болар , янгыз оьз ватанында да , оьз уьюнде де ону абуру болмас , — дей .
40013058	Шагьардагъыланы иманы ёкъ саялы , Иса онда кёп аламатлар гёрсетип болмай .
40014001	Шо заман Исаны гьакъындагъы хабарлар Гьирод гьакимге етише .
40014002	О къуллукъчуларына : — Оланы этеген Ягьиядыр . О оьлюп тирилген , шо саялы да Ону шо аламатланы этмеге къудраты бар , — дей .
40014003	Ягьия Гьиродгъа : « Сагъа агъанг Филипни алдынгъы къатыны Гьиродияда булан уьйленмеге ярамай » , — деп бир нече керенлер айтгъан болгъан . Гьиродияда себеп болуп , Гьирод , Ягьияны тутуп бугъавлап , туснакъгъа салмагъа буйрукъ берген .
40014004	
40014005	Гьирод Ягьияны оьлтюрмеге де сюйген . Амма халкъдан къоркъгъан , неге тюгюл де халкъ ону пайхаммар деп гьисап эте болгъан .
40014006	Гьиродну тувгъан гюнюн белгилейген заманда Гьиродияданы къызы ортагъа чыгъып бийиген . Шо Гьиродну бек хошуна гелген .
40014007	Шогъар гёре о къыз не зат тилесе де бережекге ант этген .
40014008	О да анасы айтгъангъа тынглап : « Магъа буссагьат тепсиге салып , Ягьия пайхаммарны башын гелтир » , — деген .
40014009	Пача пашман болгъан . Амма къонакъланы алдында ант этгени саялы , о шо тилевню кютмеге буюргъан .
40014010	Жаллатны йиберип , туснакъдагъы Ягьияны башын гесдирген .
40014011	Ону башын тепсиге салып гелтирип , къызгъа берген . Къыз да ону элтип анасына берген .
40014012	Ягьияны якъчылары гелип , сюегин алып , ону гёмгенлер . Сонг барып о гьакъда Исагъа хабар бергенлер .
40014013	Шону эшитгенде , Иса къайыкъгъа да минип , янгыз къалмакъ учун , ондан бир чет ерге гете . Бу хабарны эшитген халкъ буса , шагьарлардан чыгъып , Ону артындан яяв гете .
40014014	Къайыкъдан ягъагъа чыкъгъанда , Иса бир кёп адамланы гёре . Адамлагъа языгъы чыгъып , Иса оланы авруйгъанларын сав эте .
40014015	Ахшам болгъанда , якъчылары Ону янына гелип : — Бу чет ер де дюр , геч де болгъан . Халкъны къайтар , айланадагъы юртлагъа барып , оьзлеге ашамагъа зат алсынлар , — дейлер .
40014016	Амма Иса олагъа : — Олагъа гетмеге тарыкъ тюгюл , олагъа ашама затны сиз беригиз , — дей .
40014017	— Бизин мунда янгыз беш экмегибиз де , эки балыгъыбыз да тюгюл ёкъ , — деп жавап берелер якъчылары .
40014018	Иса булай дей : — Оланы мунда Магъа алып гелтиригиз .
40014019	Иса халкъгъа отну уьстюнде олтурмагъа буюра . О беш экмекни де , эки балыкъны да алып , кёкге багъып къарап , шюкюр дуа эте . Сонг , сындырып , экмеклени якъчыларына бере , олар да халкъгъа пайлайлар .
40014020	Барысы да ашап тоялар . Къалгъан гесеклени жыйып , он эки земгилни толтуралар .
40014021	Ашайгъанлар буса , къатынлардан да , яшлардан да къайры , беш мингге ювукъ адам болгъан .
40014022	Иса шоссагьат , халкъны йибергинче , якъчыларына , къайыкъгъа минип , Оьзюнден алда кёлню бириси ягъына чыгъып турмагъа буюра .
40014023	Халкъны йибергенден сонг , дуа этмек учун , Иса тавгъа чыгъа . Ахшам болгъанда да онда янгыз къала .
40014024	Къайыкъ ягъадан арекде бола . Ону толкъунлар чайкъай , неге тюгюл огъар къаршы гючлю ел эше .
40014025	Танг къатгъынча Иса , кёлню уьстю булан юрюп , якъчыларыны янына бара .
40014026	Кёлню уьстю булан юрюп гелегенин гёргенде , якъчылары адап къалалар . Къоркъмакълыкъдан : — Бу бир сюлдюрдюр , — деп къычырып йиберелер .
40014027	О буса шоссагьат олагъа булай дей : — Гьалекленмегиз ! Менмен ! Къоркъмагъыз !
40014028	Шо заман Огъар Петер : — Я Раббим ! Эгер Сен бусанг , сувну уьстю булан юрюп , Сени янынга гелмеге магъа да буйрукъ эт , — дей .
40014029	— Гел , — дей Иса . Петер , къайыкъдан чыгъып , Исаны янына бармакъ учун , сувну уьстю булан юрюй .
40014030	Тек гючлю елни гёргенде , къоркъа . Батмагъа башлагъанда : — Я Раббим ! Мени къутгъар ! — деп къычырып йибере .
40014031	Иса , шоссагьат къолун узатып , Петерни тутуп , огъар : — Гьей имандан языкъ ! Неге шеклик этдинг ? — деп сорай .
40014032	Олар къайыкъгъа минген заманда ел сел бола .
40014033	Къайыкъдагъы якъчылары буса : — Сен гертиден де Аллагьны Уланысан , — деп , ювугъуна барып , Исагъа сужда этелер .
40014034	Кёлню бириси ягъасына чыкъгъан сонг , олар Генисаретге баралар .
40014035	О ерни адамлары Исаны таныгъанда , бютюн айлана якълагъа хабар яялар . Ону янына бары да аврувланы гелтирелер .
40014036	Аврувлар да , янгыз Оьзюню опурагъыны этегине сама бир тиймеге къойсун деп , Исагъа ялбаралар . Тийгенлени барысы да сав болалар .
40015001	Шо заман Ерусалимден бир бир фарисейлер ва дин алимлер Исаны янына гелип :
40015002	— Сени якъчыларынг ата бабаларыбызны адатларын неге бузалар ? Аш ашайгъанда къолларын жувмайлар , — дейлер .
40015003	Иса олагъа булай жавап бере : — Сиз де оьзюгюзню адатларыгъыз саялы Аллагьны буйругъун неге бузасыз ?
40015004	Аллагь : « Атанга да , ананга да гьюрмет эт » ва : « Атасына яда анасына яман сёйлейген адам оьлюмге тарылма герек » , — деп буюргъан .
40015005	Сиз буса атасына яда анасына : « Менден кёмек къаравулламагъыз . Мен сизге берме болагъан чакъы затымны Аллагьгъа къурбан этип бергенмен » , — деп айтма ярай дейсиз .
40015006	Атасына яда анасына гьюрмет этмесе де ярай деп айтасыз . Шолайлыкъда , адатыгъыз саялы Аллагьны буйругъун оьзюгюз бузасыз .
40015007	Гьей экиюзлюлер ! Ешая пайхаммар сизин гьакъыгъыздан алданокъ не яхшы айтгъан дагъы :
40015008	Бу халкъ Магъа авзу булан гьюрмет эте , амма оланы юреклери Менден йыракъда .
40015009	Олар этеген ибадат негьакъ : олар Мени насигьатларыма тюгюл , инсанлар ойлашып чыгъаргъан насигьатлагъа уьйрете .
40015010	Янына халкъны чакъырып , Иса булай дей : — Тынглагъыз , англама да къарагъыз :
40015011	инсанны мурдар этеген авзуна гиреген зат тюгюл , ону мурдар этеген авзундан чыгъагъан сёзлеридир .
40015012	Шо заман , якъчылары гелип , Огъар : — Сени сёзлерингни эшитгенде , фарисейлени хатири къалгъанны билемисен ? — деп сорайлар .
40015013	— Кёклердеги Атам орнатмагъан гьар бир оьсюмлюк тамуру булан чыгъарылып алынажакъ .
40015014	Оланы къоюгъуз ! Олар сокъурланы башын тутгъан сокъурлар . Эгер сокъурну башын сокъур тутса , экевю де чунгургъа тюшюп гетер , — деп жавап бере Иса .
40015015	— Бизге бу масалны маънасын англат , — дей Петер Огъар .
40015016	Иса булай дей : — Гертилей де , сиз шону гьали де англамаймысыз ?
40015017	Инсанны авзундан таба гиреген бары да зат , къарнына барып , сонг ондан таба къыргъа чыгъагъанны да англамаймысыз ?
40015018	Инсанны мурдар этеген ону авзундан , юрегинден чыгъагъан сёзлеридир .
40015019	Неге тюгюл де , инсанны юрегинден чыгъагъан яман хыяллар оьлтюрювге , зинагъа , пасатлыкъгъа , уругъа , ялгъан шагьатлыкъгъа , капир сёзлени айтывгъа гелтире .
40015020	Инсанны мурдар этеген затлар шолардыр . Жувулмагъан къоллар булан ашамакъ инсанны мурдар этмес .
40015021	Иса ондан Сур булан Сайдан якълагъа чыгъып гете .
40015022	Шо ерлерде яшап турагъан гьананлы бир къатын , Ону янына гелип : — Я Раббим , гьей Сен Давутну Наслусу ! Магъа бир рагьму эт . Къызым жинли болуп , бек азап чегип тура , — деп ялбарып тилей .
40015023	Иса огъар гьеч бир сёз де жавап бермей . Якъчылары , ону янына гелип : — Шо къатынгъа гет деп айт . Къычыра туруп , артыбыздан айрылмай чы , — деп тилейлер .
40015024	— Мен янгыз адашгъан къойлагъа ошагъан исрайыл халкъны янына йиберилгенмен , — деп жавап бере О .
40015025	Къатын буса , ювугъуна гелип : — Я Раббим ! Магъа бир кёмек эт ! — деп , Ону алдында къапланып ята .
40015026	— Яшланы ашын алып , итлеге бермек тюз тюгюл , — деп жавап бере Иса .
40015027	— Я Раббим ! Итлер де есилерини тепсисинден тюшген аш увакъланы ашай чы , — дей къатын .
40015028	Шо заман Иса огъар : — Гьей къатын ! Сени иманынг уллу . Сагъа сен сюеген кюйде болсун дагъы , — деп жавап бере . Шоссагьатына ону къызы сав болуп къала .
40015029	Ондан чыгъып , Иса Галилея кёлню ягъасына геле . Тавгъа чыгъып , онда олтура .
40015030	Ону янына бир кёп халкъ геле . Халкъ акъсакъланы , сокъурланы , тилсизлени , сакъатланы , хыйлы оьзгелени де алып геле . Оланы Исаны алдында ятдырып салалар . Иса да оланы сав эте .
40015031	Тилсизлени сёйлейгенин , сакъатланы сав болгъанын , акъсакъланы юрюйгенин , сокъурланы гёрегенин гёрген заманда , халкъ гьайранлыкъ этип къала ва Исрайылны Аллагьына алгъыш эте .
40015032	Иса , якъчыларын янына чакъырып , олагъа булай дей : — Адамлагъа языкъсынаман . Мени янымда турагъаны муна уьч гюн бола , олагъа ашама зат ёкъ . Ёлда гьалсыз болмасын деп , ач кюйде йибермеге де сюймеймен .
40015033	Якъчылары Огъар : — Бу къадар халкъны тойдурмагъа чакъы ашны бирев де ёкъ ерден къайдан табайыкъ ? — деп сорайлар .
40015034	— Сизин нече экмегигиз бар ? — деп сорай Иса олагъа . — Етти экмегибиз де , бираз балыгъыбыз да бар , — деп жавап берелер олар .
40015035	Шо заман Иса халкъгъа ерде олтурсун деп буюра .
40015036	Етти экмекни де , балыкъны да алып , бир башлап шюкюр дуа эте , сонг сындырып якъчыларына бере , олар да халкъгъа пайлайлар .
40015037	Барысы да ашап тоялар . Артыкъ къалгъан гесеклени жыйып , етти земгилни толтуралар .
40015038	Ашайгъанлар буса , къатынлардан да , яшлардан да къайры , дёрт минг адам болгъан .
40015039	Халкъны ёлгъа салгъандан сонг , къайыкъгъа да минип , Иса Магъдала якълагъа чыгъып гете .
40016001	Исаны янына фарисейлер ва саддукейлер гелелер . Исаны сынап къарамакъ учун , О оьзлеге кёкден бир аламат гёрсетсин деп тилейлер .
40016002	Иса олагъа : — Ахшам болгъанда сиз : « Кёк къызаргъан — чакъ исси болажакъ » , — дейсиз .
40016003	Тангда буса : « Кёк къызаргъан — чакъ бузулажакъ » , — дейсиз . Кёкню гьалын айырып билесиз , бизин заманны аламатларын билме болмаймысыз ?
40016004	Бу гьалиги яман , имансыз наслу аламат гёрмеге сюе ! Огъар Юнус пайхаммарны аламатындан башгъа аламат гёрсетилмес , — дей . Сонг Иса , оланы къоюп , ондан гете .
40016005	Исаны якъчылары кёлню бириси ягъына чыгъалар , экмеклени буса алмагъа унутуп къалалар .
40016006	Иса олагъа : — Вёрегиз , фарисейлени де , саддукейлени де маясындан сакъ туругъуз ! — дей .
40016007	Олар оьз арасында : — Гьали биз экмеклени алмай къойгъаныбыз саялы , булай айтадыр , — деп сёйлейлер .
40016008	Якъчылары не айтагъанны билип , Иса олагъа булай дей : — Гьей имандан языкълар ! Экмеклени гелтирмегенигизни гьакъында неге сёйлейсиз ?
40016009	Гертилей де , сиз шону гьали де англамаймысыз ? Беш минг адамгъа беш экмекни ашатып тойдургъаныгъызны , артыкъ къалгъанындан дагъы да нече земгилни жыйгъаныгъызны унутгъанмысыз ?
40016010	Дёрт минг адамгъа ашатып тойдургъан етти экмекни , нече земгилни къойгъаныгъызны унутгъанмысыз ?
40016011	Мен сизге экмекни гьакъында тюгюл , фарисейлени де , саддукейлени де маясындан сакъ туругъуз деп айтагъанны неге англамайсыз ?
40016012	Шо заман олар , экмек маясындан тюгюл , фарисейлер ва саддукейлер уьйретеген затлардан сакъ турма герекни айтагъанны англайлар .
40016013	Филиппа Къайсарияны къырыйларына гелген заманда , Иса якъчыларына : — Халкъ Инсанны Уланын ким деп гьисап эте ? — деп сорай .
40016014	— Бирлери Ягьия пайхаммар , башгъалары Илияс , биревюлери буса Еремия яда пайхаммарланы бириси деп гьисап эте , — деп жавап берелер олар .
40016015	— Сиз оьзюгюз Мени ким деп гьисап этесиз ? — деп сорай Иса олагъа .
40016016	Симон деп айтылагъан Петер : — Сен гьакъ Аллагьны Уланысан , Месигьсен , — деп жавап бере .
40016017	О заман Иса булай дей : — Насипли адамсан сен , Юнусну уланы Симон . Неге тюгюл де , бу затны сагъа инсанлар тюгюл , Мени кёклердеги Атам ачыкъ этди .
40016018	Шо саялы Мен де сагъа айтаман : сен Петерсен , ярсан . Магъа иман салгъанланы жыйынын да Мен бу « Ярны » уьстюнде къуражакъман . Жагьаннемни гючлери ондан уьстюн чыкъмас .
40016019	Аллагьны гьакимлигини ачгъычларын Мен сагъа бережекмен . Дюньяда сен гери ургъан зат кёклерде де гери урулажакъ , дюньяда сен изну берген затгъа кёклерде де изну берилежек .
40016020	Сонг Иса якъчыларына Оьзю Месигь экенни биревге де айтмасын деп бувара .
40016021	Шо замандан тутуп Иса якъчыларына Оьзю Ерусалимге барма , тамазаланы , баш дин къуллукъчуланы ва дин алимлени къолундан кёп азап чекмеге , оьлтюрюлмеге , сонг уьчюнчю гюн къайтып тирилмеге гереги гьакъында сёйлемеге башлай .
40016022	Петер , Ону бир якъгъа чакъырып : — Аллагь гёрсетмесин , я Раббим ! Сени башынга бу балагьлар къопмасын ! — деп , Огъар къаршы чыгъып сёйлемеге башлай .
40016023	О заман Иса , Петерге бурулуп : — Менден ари тай , иблис ! Сен Мени ёлумну къыркъып токътагъансан . Сени Аллагь сюеген затлар тюгюл , инсан сюеген затлар ойлашдыра ! — дей .
40016024	Сонг Иса якъчыларына булай дей : — Ким Мени булан гелмеге сюе буса , оьзюню хыялларын гери урсун , хачын да гётерип , Мени артыма тюшсюн .
40016025	Ким жанын къутгъармагъа сюе буса , о шону тас этер . Амма ким жанын Мени учун тас этсе , о шону къутгъарар .
40016026	Инсан , бютюн дюньяны къазанып , жанын тас этсе , шондан огъар не пайда бар ? Инсан жанын не берип къайтарып бола ?
40016027	Мен , Инсанны Уланы , Атасыны макътавуну шавласында Ону малайиклери де булан гелип , шо заман гьар кимге ишлерине гёре бережекмен .
40016028	Гертисин сёйлеймен сизге : мунда токътагъанланы арасында Инсанны Уланы нечик гьакимлик этежегин гёрмей туруп оьлмежеклер бар .
40017001	Алты гюнден сонг , Иса Петерни , Якъубну ва ону иниси Югьанны да Оьзю булан алып , оланы бир бийик тавгъа чыгъара .
40017002	Оланы гёз алдында бирден Исаны гёрюнюшю тюрленип йибере : юзю гюнеш йимик шавлалана , опуракълары гёз къамашдырагъан кюйде акъ бола .
40017003	Бирден олагъа Иса булан сёйлеп турагъан Муса ва Илияс гёрюнелер .
40017004	Шонда Петер Исагъа булай дей : — Я Раббим ! Бизин мунда болмакълыгъыбыз не яхшыдыр ! Сен сюе бусанг , мен мунда уьч чатыр къурайым : бирин — Сагъа , бирин — Мусагъа , бирин де — Илиясгъа .
40017005	О бу сёзлени сёйлеп турагъанда , кёкден нюрлю бир булут гелип , оланы уьстюнде салкъынлыкъ болдура . Булутдан таба : — Бу Мени Сююмлю Уланымдыр , Бу Мени къуванчымдыр ! Бугъар тынглагъыз , — деген бир сес чалына .
40017006	Сесни эшитгенде , якъчылары бек къоркъалар ва ерге бёттёбен багъып яталар .
40017007	Иса гелип , олагъа тийип : — Туругъуз , къоркъмагъыз ! — дей .
40017008	Башларын гётерип , олар онда Исадан башгъа дагъы биревню де гёрмейлер .
40017009	Тавдан энишлеп гелегенде , Иса олагъа : — Мен , Инсанны Уланы , оьлюмден тирилгинче , гёрген затыгъызны биревге де сёйлемегиз , — деп буюра .
40017010	Якъчылары Огъар : — « Башлап Илияс гелме герек » , — деп дин алимлер неге айталар дагъы ? — деп сорайлар .
40017011	Иса олагъа : — Герти , башлап Илияс гелмеге , бары да затны онгармагъа герек .
40017012	Сизге айтаман : Илияс гелди , амма ону танымадылар , огъар сюйген сюйгенин этдилер . Шолай Мен де , Инсанны Уланы , оланы къолундан азап чегежекмен , — деп жавап бере .
40017013	Шо заман якъчылары Иса оьзлеге Ягьияны гьакъында айтагъанны англайлар .
40017014	Олар халкъны янына къайтып гелгенде , бир адам гелип , Исаны алдында тизлеринден чёгюп , Огъар булай дей :
40017015	— Я Раббим ! Мени уланыма бир рагьму эт ! Ону аврув тутагъаны бар , о бек азап чеге : о чакъ чакъда отгъа йыгъыла , сувгъа тюше .
40017016	Мен ону якъчыларынгны янына да алып гелген эдим , амма олар сав этип болмадылар .
40017017	Иса булай жавап бере : — Гьей имансыз ва бузукъ адамлар ! Къачан болгъунча Мен сизин булан туражакъман ? Къачан болгъунча сизге чыдап туражакъман ? Ону мунда , Мени яныма , гелтиригиз !
40017018	Иса жинге чыкъ деп буюра , жин де яшдан чыгъып тая . Сонг яш шоссагьат сав болуп къала .
40017019	Шо заман якъчылары Исаны янында янгыз къалгъанда : — Неге биз ону чыгъарып болмагъан эдик дагъы ? — деп сорайлар .
40017020	Иса олагъа булай дей : — Иманыгъыз аз болгъаны саялы . Гертисин сёйлеймен сизге : эгер сизин бир гиччинев урлукъ чакъы иманыгъыз бар буса , сиз бу тавгъа : « Мундан онда йылыш » , — деп айтсагъыз , о сизге таби болур эди . Сиз этип болмайгъан бир зат да болмас эди .
40017022	Олар бары да бирче Галилеягъа къайтып гелген заманда , Иса якъчыларына : — Мени , Инсанны Уланын , инсанланы къолуна бережек .
40017023	Мени оьлтюрежеклер , уьчюнчю гюн Мен къайтып тирилежекмен , — дей . Олар бек пашман болалар .
40017024	Олар Капернагьумгъа гелген заманда , Петерни янына ибадатхана учун ясакъ жыягъанлар гелип : — Сизин устазыгъыз ясакъ бермейми ? — деп сорайлар .
40017025	— Бере , — деп жавап бере Петер . Уьйге гиргенде , Иса ондан алдынлыкъ этип : — Сени нечик эсинге геле , Симон : дюньяны пачалары ясакъны кимлерден ала — оьзюню уьягьлюсюндегилерденми , ёгъесе башгъаларданмы ? — деп сорай .
40017026	— Башгъалардан , — деп жавап бере Петер Огъар . Иса огъар булай дей : — Олай буса , оьзюню уьягьлюсюндегилер ясакъдан эркиндир .
40017027	Амма оланы хатирин къалдырмайыкъ . Кёлге барып , къармакъ ташла . Башлап тутулгъан балыкъны алып , авзун ачып къара : ондан бир акъча табарсан . Шону алып , Мени учун да , оьзюнг учун да олагъа бер .
40018001	Шо заман якъчылары , Исаны янына гелип : — Аллагьны гьакимлигини тюбюне тюшгенлерден инг уллусу кимдир ? — деп сорайлар .
40018002	Иса , янына бир гиччи яшны чакъырып , оланы арасында эретургъуза .
40018003	Сонг булай дей : — Гертисин сёйлеймен сизге : эгер сиз , алышынып , яшлар йимик болмасагъыз , Аллагьны гьакимлигини тюбюне тюшмессиз .
40018004	Демек , ким оьзюн бу яшдай гиччи тутса , шо Аллагьны гьакимлигини тюбюндегилени арасында уллусудур .
40018005	Бу яшны Мени атымны гьюрметинден ким къабул эте буса , шо Мени де къабул этер .
40018006	Амма Магъа иман салагъан бу гиччи яшлардан бирин ким гюнагь ёлгъа салса , бирев ону бойнуна тирменташ да тагъып , денгизге батылтса , оьзю учун яхшы болур !
40018007	Адаршай инсанланы гюнагь ёл булан сынайгъан дюньяны гьалына ! Бу дюньяда инсанлар гюнагь ёлгъа тюшмей къалмажакъ . Амма гюнагь ёл булан сынайгъан адамланы гьалына адаршай !
40018008	Эгер сени къолунг яда аягъынг гюнагьгъа тарта буса , ону гесип ташла ! Эки де къолунг да , эки де аягъынг да болуп , сёнмейген отгъа тюшмекден эсе , бир къолсуз яда бир аякъсыз болуп , даимлик яшавгъа гирмек оьзюнг учун яхшыдыр .
40018009	Эгер сени гёзюнг гюнагьгъа тарта буса , ону чыгъарып ташла ! Эки де гёзюнг де болуп , жагьаннемни отуна тюшгенден эсе , бир гёзюнг булан даимлик яшавгъа гирмек оьзюнг учун яхшыдыр .
40018010	Вёрегиз , бу гиччилерден бирине де сансымай къарамакъдан сакъ болугъуз ! Сизге айтаман : оланы кёклердеги малайиклери Мени кёклердеги Атамны юзюн даим гёрюп туралар .
40018012	Сизин нечик эсигизге геле ? Эгер биревню юз къою бар буса , оланы да бири , адашып гетип , тас болгъан буса , о адам , сиривдеги токъсан тогъузун тавларда да къоюп , тас болгъанын излемеге бармасмы ?
40018013	Тапгъанда буса , гертисин сёйлеймен сизге , тас болмагъан токъсан тогъузуна сююнегенден эсе , шо тас болуп табулгъанындан бек сююнежек .
40018014	Шону йимик , кёклердеги сизин Атагъыз да бу гиччилерден гьеч бирин де Оьзюню алдындан тас болгъанын сюймей .
40018015	— Эгер иман къардашынг сагъа къаршы бир гюнагь иш этсе , тюз тюгюл затын ону тувра бетине айып этип айт . Эгер о сагъа тынгласа , оьзюнге иман къардаш къайтаргъан болурсан .
40018016	Эгер тынгламаса , « сёйлейген гьар сёз эки яда уьч адамны шагьатлыгъы булан токъташдырылсын » учун , оьзюнг булан дагъы да бир яда эки гиши алып бар .
40018017	Эгер иман къардашынг олагъа да тынгламаса , Магъа иман салгъанланы жыйынындагъылагъа айт . Олагъа да тынгламаса , сен огъар бир имансыз адамгъа яда ясакъчыгъа йимик къара .
40018018	Гертисин сёйлеймен сизге : дюньяда сен гери ургъан зат кёклерде гери урулажакъ ва дюньяда сен изну берген затгъа кёклерде изну берилежек .
40018019	Дагъы да сизге айтаман : эгер сизин арагъыздан экигиз тилемеге сюйген гьар затыгъызны гьакъында дюньяда разилешсегиз , не зат тилесегиз де , кёклердеги Атам ону кютежек .
40018020	Неге тюгюл де , Мени атымны тутуп , не ерде буса да бир ерде эки яда уьч адам бирче жыйылса , Мен де онда , оланы арасында , болажакъман .
40018021	Шо заман Петер гелип , Огъар : — Я Раббим ! Магъа къаршы гюнагь ишлер этеген иман къардашымдан мен нече керен гечме герекмен ? Етти керенми ? — деп сорай .
40018022	Иса огъар булай дей : — Етти керен демеймен , етмиш керен етти деп айтаман .
40018023	Шо саялы Аллагьны гьакимлиги къулларындан борчларын къайтарып алмагъа сюйген бир пачагъа ошайдыр .
40018024	Къайтармагъа башлагъанда , пачаны янына огъар элли миллион алтын акъча борчу болгъан биревню гелтирелер .
40018025	Оьзюню борчун тёлемеге гючю болмагъаны саялы , пача къулну да , ону къатынын да , яшларын да , бар чакъы бары да мал матагьын да сатып тёлесин деп буйрукъ эте .
40018026	Шо заман къул , ону алдында къапланып ятып : « Сабурлукъ эт ! Мен сагъа барын да тёлежекмен » , — деп ялбара .
40018027	Пача , къулуна рагьму этип , ону йибере , борчундан да гече .
40018028	Бу къул буса ондан чыкъгъанда , къул ёлдашларындан оьзюне юз гюмюш акъча борчлу болгъан башгъа бирисине къаршы болуп : « Борчунгну тёле ! » — деп хырданындан тутуп , ону бува .
40018029	О заман ёлдашы , ону алдында тизлеринден туруп : « Биразгъа чыда , барын да тёлежекмен ! » — деп ялбарып тилей .
40018030	Амма о чыдамагъа сюймей . Борчун тёлегинче , барып ону туснакъгъа салдыра .
40018031	Болгъан бу ишлени гёргенде , ону ёлдашлары бек къыйналалар , болгъан бары да затны пачагъа айталар .
40018032	Шо заман пача , ону янына чакъырып , огъар : « Гьей нажжас къул ! Сен менден тилегенинг саялы , мен бары да шо борчунгну гечген эдим .
40018033	Мен сенден гечгеним йимик , сен де ёлдашынга рагьмулу болма тюшмейми эдинг ? » — дей .
40018034	Пача къазапланып , бары да борчун тёлегинче , жазаламакъ учун , ону жаллатланы къолуна бере .
40018035	Эгер гьар биригиз иман къардашыгъызны сизге къаршы этген гюнагь ишлеринден гьакъ юрекден гечмесегиз , кёклердеги Атам да сизге шолай этежек .
40019001	Бу сёзлени сёйлеп битгенден сонг , Иса , Галилеядан чыгъып , Ягьудеяны Ёрдан оьзенни ари ягъындагъы вилаятларына гете .
40019002	Ону артындан кёп адам да гете . Иса онда о адамланы сав эте .
40019003	Фарисейлер , Исаны янына гелип , Ону сынап къарамакъ учун , Огъар : — Эргишиге къатынындан гьар не себепден де айрылмагъа Мусаны Къануну ихтияр береми ? — деп сорайлар .
40019004	Иса олагъа булай жавап бере : — Яратгъаныбыз инг башлап « адамланы эргиши ва къатынгиши этип яратгъан . Шогъар гёре , адам ата анасыны уьюнден чыгъып , къатыны булан бирлешежек , экевю де туташ бир къаркъара болуп къалажакъ » , — деп Сыйлы Язывларда язылгъанны охумагъанмысыз ?
40019005	
40019006	Олар экев тюгюл , туташ бир къаркъарадыр , биревдюр . Шолайлыкъда , Аллагь бирлешдиргенни инсан айырмасын !
40019007	— Муса , айрылыв шагьатнама берип , къатындан айрылмагъа неге изну берген дагъы ? — деп сорай фарисейлер Исагъа .
40019008	Иса олагъа булай жавап бере : — Юреклеригизни хырча болмакълыгъына гёре , Муса сизге къатынларыгъыздан айрылмагъа изну берген , амма башлап шолай болмагъан .
40019009	Мен буса сизге айтаман : ким зинадан башгъа себеп булан къатынындан айрылып , башгъасы булан уьйленсе , о оьзю зина этген гиши болар .
40019010	— Эгер къатынны алдында эрни борчу шолай буса , уьйленмей къалмакъ яхшы ! — дейлер якъчылары .
40019011	Иса олагъа булай дей : — Ким де бу сёзню къабул этип болмас , янгыз Аллагь оьзлеге имканлыкъ бергенлер къабул этерлер .
40019012	Эргишилер къатын алып болмайгъанлыкъгъа тюрлю тюрлю себеплер бар . Бирлери шолай болуп тува , башгъаларын , адамлар оьзлер бичип , шолай этелер . Амма янгыз Аллагьгъа къуллукъ этмек учун , къатын алмайгъанлар да бар . Муну къабул этме болагъанлар къабул этсинлер !
40019013	Шо заман , уьстюне къолларын тийдирип дуа этсин деп , Исаны янына яшланы гелтирелер . Якъчылары буса оланы гирме къоймай , алып гелгенлеге урушма башлайлар .
40019014	Амма Иса : — Къоюгъуз , яшлар Мени яныма гелсинлер , олагъа пуршав этмегиз ! Неге тюгюл де , Аллагьны гьакимлиги тап яшлар йимиклер учундур , — дей .
40019015	Оланы уьстюне къолларын салып , олагъа Аллагьны рагьмусун тилеп дуа эте . Сонг Иса ондан гете .
40019016	Шонда бир жагьил улан , Исаны янына гелип : — Устаз , даимлик яшав алмакъ учун , мен не яхшылыкъ этме герекмен ? — деп сорай Огъар .
40019017	— Неге Магъа яхшылыкъны гьакъында сорайсан ? Бир Аллагьдан башгъа дагъы бирев де яхшы тюгюлдюр . Эгер даимлик яшавгъа гирмеге сюе бусанг , Аллагьны буйрукъларын кют , — дей Иса огъар .
40019018	— Къайсы буйрукъларын ? — деп сорай о . Иса да огъар бу буйрукъланы айта : — Адам оьлтюрме , зина этме , урлама , ялгъан шагьатлыкъ этме ,
40019019	атанга ва ананга гьюрмет эт , ювугъунгну оьзюнгню йимик сюй .
40019020	Жагьил улан Исагъа булай дей : — Буланы барын да мен юрютюп гелгенмен , магъа дагъы да не зат етишмей ?
40019021	Иса огъар : — Эгер камил болма сюе бусанг , барып бары да мюлкюнгню сатып , пакъырлагъа уьлеш . Шо заман кёклерде сени хазналарынг болур . Сонг гел , Мени артыма тюш ! — дей .
40019022	Бу сёзлени эшитгенде , жагьил улан пашман болуп гете , неге тюгюл о бек бай болгъан .
40019023	Иса да якъчыларына булай дей : — Гертисин сёйлеймен сизге : бай гишиге Аллагьны гьакимлигини тюбюне тюшмеге нечик къыйындыр !
40019024	Дагъы да айтаман : бай гишиге Аллагьны гьакимлигини тюбюне тюшмекден эсе , тюеге инени гёзюнден оьтмеге рагьатдыр .
40019025	Якъчылары муну эшитгенде , тамаша болуп : — Олай буса , ким къутгъарылмагъа болур дагъы ? — деп сорайлар .
40019026	Иса олагъа тикленип къарап : — Инсанлар учун бу имкансыз зат , амма Аллагь учун бары да зат имканлы , — дей .
40019027	Шо заман Петер Огъар : — Муна , биз бары да затларыбызны да къоюп , Сени артынг булан юрюп турабыз . Бизге не болажакъ дагъы ? — деп сорай .
40019028	Иса да олагъа булай жавап бере : — Гертисин сёйлеймен сизге : бары да зат янгыртылгъанда , Мен , Инсанны Уланы , Оьзюмню макътавлу тахымда олтургъан заманда , сиз де , артым булан юрюгенлер де , Исрайылны он эки къавумуна , демек савлай ягьуди халкъына дуван этмек учун , он эки тахгъа минип олтуражакъсыз .
40019029	Мени атымны гьюрметлеп , уьйлерин , агъаларын , инилерин , къызардашларын , аталарын , аналарын , яшларын , топуракъларын къойгъан гьар ким юз керен артыкъ этип алажакъ ва даимлик яшав алажакъ .
40019030	Амма биринчилени бир кёплери ахырынчы , ахырынчылар буса биринчи болажакълар .
40020001	Иса олагъа булай бир масал айта : — Аллагьны гьакимлиги юзюмлюгюнде ишлетмек учун ишчилер тутмагъа эртен тез къыргъа чыкъгъан бир адамгъа ошайдыр .
40020002	Гюнюне бир гюмюш акъча бережекге ишчилер булан разилешип , о адам оланы юзюмлюгюне йибере .
40020003	Эртен сагьат тогъузларда къыргъа чыкъгъанда , о базар майдангъа гелип бош токътагъан дагъы да бир нече адамны гёре .
40020004	О адам булагъа да : « Сиз де мени юзюм бавума ишлемеге барыгъыз , мен сизге тийишли гьагъыгъызны берирмен » , — дей .
40020005	Булар да гетелер . Сагьат он экиде де , уьчде де о дагъы да шолай эте .
40020006	Сагьат бешлер вакътиде о дагъы да шо ерге бара . Онда гелип бош токътагъан адамланы гёрюп : « Сав гюн мунда бош токътап не этесиз ? » — деп сорай .
40020007	« Неге тюгюл де , бизин бирев де ялгъа тутмагъан » , — деп жавап берелер олар . О адам булагъа да : « Буса сиз де мени юзюм бавума ишлемеге барыгъыз » , — дей .
40020008	Ахшам болгъанда , юзюмлюкню еси баш къуллукъчусуна : « Ишчилени чакъырып , артда гелгенлеринден башлап биринчилей гелгенлерине ерли тийишли гьагъын бер » , — дей .
40020009	Сагьат бешлерде ишге гелгенлер бирер гюмюш акъча алалар .
40020010	Башлап гелгенлери буса оьзлер артыкъ гьакъ аларбыз деп ойлашалар , амма олар да бирер гюмюш акъча алалар .
40020011	Алгъан сонг , олар юзюмлюкню есине : « Бу артда гелгенлер бир сагьат ишлеген , бизин , гюнню лап яллав заманында ишни кёп янын кютгенлени , сен олар булан тенг этип къойдунг » , — деп къаршы сёйлемеге башлайлар .
40020012	
40020013	Юзюмлюкню еси де оланы бирине булай жавап бере : « Ювугъум ! Мен сени алдатмайман чы . Сен мени булан бир гюмюш акъчагъа разилешмегенми эдинг ?
40020014	Оьзюнгню гьагъынгны да алып гет . Мен буса бу артда гелгенине сагъа бергеним чакъыны бермеге сюемен .
40020015	Оьз акъчам булан сюйгенимни этмеге ихтиярым ёкъму дагъы ? Яда сен мени чомартлыгъымны гюллеймисен ? »
40020016	Муна шолай , биринчилер ахырынчы , ахырынчылар буса биринчи болажакълар .
40020017	Иса Ерусалимге барагъанда , он эки де якъчысын янына чакъырып , олагъа :
40020018	— Муна биз Ерусалимге бара турабыз . Мен баш дин къуллукъчуланы ва дин алимлени къолуна берилежекмен . Олар да Мени оьлтюрмеге дуван этип ,
40020019	ят халкъланы къолуна бережеклер . Олар Мени хорлажакълар , къамучу булан тюежеклер ва хачгъа илежеклер . Мен буса уьчюнчю гюн къайтып тирилежекмен , — дей .
40020020	Сонг Зеведейни къатыны , уланлары булан бирче Исаны янына гелип , Ону алдында къапланып ятып , Ондан бир зат тилемеге сюе .
40020021	Иса огъар : — Сен не сюесен ? — деп сорай . — Сен пача болгъанда , мени эки де уланым бири онг янынгда , бириси буса сол янынгда олтурмагъа изну бер , — дей къатын .
40020022	Иса булай дей : — Сиз не тилейгенигизни билмейсиз . Башыма тюшежек азаплардан Мен оьтежек йимик , сиз де оьтюп болурмусуз ? — Болурбуз , — деп жавап берелер олар .
40020023	— Мени йимик сиз де азаплардан оьтежексиз . Амма Мени онг янымда яда сол янымда олтурмагъа изну бермеклик Мени ихтиярымда тюгюл . О ерлер янгыз Мени Атам белгилегенлер учундур , — дей Иса .
40020024	Къалгъан он якъчысы шону эшитгенде , Якъубгъа ва Югьангъа къазапланмагъа башлайлар .
40020025	Иса буса , оланы барын да янына чакъырып , булай дей : — Сиз билесиз : бу дюньяны башчылары халкъларына буйрукъ этелер , уллу гьакимлери де олагъа гьакимлигин гёрсетелер .
40020026	Амма сизин арагъызда олай болмасын ! Арагъызда уллу болма сюегенигиз къалгъанларыгъызгъа къуллукъчу болуп къалсын !
40020027	Арагъызда биринчи болма сюегенигиз барыгъызгъа да къул болуп къалсын !
40020028	Инсанны Уланы да Оьзюне къуллукъ этдирмек учун тюгюл , башгъалагъа къуллукъ этмек , бир хыйлыланы къутгъармакъ ва Оьз яшавун къурбан этмек учун гелди .
40020029	Олар Еригьондан чыгъагъан заманда , Исаны арты булан кёп халкъ геле .
40020030	Шонда ёл ягъада олтургъан эки сокъур , Иса оьтюп барагъанны эшитип : — Я Раббибиз ! Гьей Давутну Наслусу ! Сен бизге бир рагьму эт ! — деп къычыралар .
40020031	Халкъ урушуп , оланы тындырмагъа къарай . Амма олар : — Я Раббибиз ! Сен бизге бир рагьму эт ! Гьей Давутну Наслусу ! — деп бирден бир бек къычыралар .
40020032	Иса токътап , оланы чакъырып : — Мен сизге не этгенни сюесиз ? — деп сорай .
40020033	— Я Раббибиз ! Биз гёрмеге сюебиз , — дейлер сокъурлар Огъар .
40020034	Рагьму этип , Иса оланы гёзлерине тие . Шоссагьат сокъурлар гёреген болуп къалалар , олар да Исаны арты булан гетелер .
40021001	Ерусалимге ювукълашып , Зайтун тавну къырыйындагъы Байтагия деген юртгъа гелген заманда , эки якъчысын алгъа йибере туруп ,
40021002	Иса олагъа булай дей : — Тувра къаршыгъыздагъы юртгъа барыгъыз . Онда байлангъан бир тиши эшекни , ону булан бир къодукъну табажакъсыз . Оланы чечип , Мени яныма гелтиригиз .
40021003	Эгер сизге гьеч ким бир зат сёйлесе : « Булар Раббибизге тарыкъ » , — деп айтарсыз . Шо адам шоссагьат оланы берер .
40021004	Шолайлыкъда , пайхаммардан таба айтылгъан булай сёзлер яшавгъа чыгъа :
40021005	Сион къызына айтыгъыз : янынга Пачанг геле тура . О саламат кюйде эшекге минген . Тиши эшекден тувгъан къодукъгъа минген .
40021006	Якъчылары барып , оьзлеге Иса буюргъан кюйде этелер .
40021007	Эшекни де , къодукъну да гелтирелер . Олагъа уьст опуракъларын юклейлер . Иса шоланы уьстюне де минип олтура .
40021008	Кёп халкъ , уьст опуракъларын чечип , ёлгъа яя , оьзгелери буса , тереклерден бутакълар гесип алып , ёлгъа яялар .
40021009	Исаны алды ва арты булан барагъан халкъ : — Давутну Наслусуна гьосанна ! Раббибизни аты булан гелегенге Аллагьны яхшылыгъы болсун ! Кёклердеги Аллагьгъа гьосанна ! — деп къычыра .
40021010	Иса Ерусалимге гирген заманда , бютюн шагьар чайкъалышып : — Бу кимдир ? — деп сорай .
40021011	Халкъ булай жавап бере : — Бу Галилеяны Назарет деген шагьарындан чыкъгъан Иса пайхаммар .
40021012	Иса , ибадатханагъа гирип , ондагъы сатывчуланы ва алывчуланы къуваламагъа башлай . О акъча алышдырагъанланы такъчаларын ва гёгюрчюн сатагъанланы шанжалларын авдара .
40021013	Олагъа : — Сыйлы Язывларда : « Мени уьюм дуа этеген уьйдюр » , — деп язылгъан , сиз буса ону талавурчуланы уясына айландыргъансыз ! — дей .
40021014	Ибадатханада Исаны янына сокъурлар ва акъсакълар гелелер . Иса оланы сав эте .
40021015	О этген гьайран ишлени ва ибадатханада : « Давутну Наслусуна гьосанна ! » — деп къычырагъан яшланы гёргенде , баш дин къуллукъчулар ва дин алимлер къазапланалар .
40021016	Олар Исагъа : — Булар не сёйлейгенни эшитемисен ? — деп сорайлар . Иса да олагъа : — Эшитемен . Сиз бир заманда да Сыйлы Язывларда : « Сабийлени де , эмчек ичеген нарысталаны да авзу булан Сен Оьзюнге алгъыш гьазир этдинг » , — деп язылгъанны охумагъанмысыз ? — дей .
40021017	Иса , оланы къоюп , Ерусалимден къыргъа , Байтаниягъа гетип , онда гече къала .
40021018	Эртенине шагьаргъа къайтып барагъанда , Иса ач болуп , ашамагъа сюе .
40021019	Ёл ягъада бир инжир терекни гёрюп , ону ягъына бара . Терекде япыракълардан къайры бир зат да тапмай . Сонг терекге : — Энниден сонг сени дагъы емишинг болмасын ! — дей . Инжир терек шоссагьат къуруп къала .
40021020	Шону гёрюп , якъчылары тамаша болалар . — Инжир терек шоссагьат нечик къуруп къалды ? — деп сорайлар олар .
40021021	Иса буса олагъа булай жавап бере : — Гертисин сёйлеймен сизге : эгер иманыгъыз болуп , шекликге тюшмесегиз , янгыз бу инжир терекге болгъанны тюгюл , бу тавгъа : « Гётерилип , денгизге атыл ! » — деп айтсагъыз , шо да болажакъ .
40021022	Иман да булан дуа эте туруп не зат тилесегиз де , алажакъсыз .
40021023	Иса , ибадатханагъа гелип , Аллагьны каламын англатып турагъан заманда , баш дин къуллукъчулар ва тамазалар Ону янына гелип : — Бу ишлени Сен кимден ихтияр булан этесен ? Сагъа олай ихтиярны ким берген ? — деп сорайлар .
40021024	Иса олагъа булай жавап бере : — Мен де сизге бир зат сорайым , шогъар жавап берсегиз , бу ишлени кимден ихтияр булан этегенимни Мен де сизге айтарман .
40021025	Ягьияны , адамланы сувгъа чомуп , Аллагьгъа тапшурмагъа ихтияры къайдан эди — Аллагьдан эдими яда инсанлардан эдими ? Олар бир бири булан эришмеге башлай : — Эгер : « Аллагьдан эди » , — десек , шо заман О : « Неге дагъы сиз огъар инанмадыгъыз ? » — деп соражакъ .
40021026	Эгер : « Инсанлардан эди » , — десек , халкъдан къоркъабыз , неге тюгюл барысы да Ягьияны пайхаммар деп гьисап эте , — деп сёйлешелер .
40021027	— Биз билмейбиз , — деп жавап берелер олар Исагъа . — Бу ишлени кимден ихтияр булан этегенимни сизге Мен де айтмасман , — дей Иса олагъа .
40021028	Иса булай дей : — Сизин нечик эсигизге геле ? Бир адамны эки уланы бола . О барып биринчисине : « Уланым , бугюн барып юзюм бавда ишле » , — дей .
40021029	О да : « Сюймеймен » , — деп жавап да берип , артда гьёкюнюп , бара .
40021030	Экинчисини янына барып да , о шолай дей . О да : « Барайым , атам » , — деп жавап да берип , бармай къала .
40021031	Оланы экевюнден де атасы айтгъанны къайсы этген ? — деп сорай . — Биринчиси , — деп жавап берелер . Иса олагъа булай дей : — Гертисин сёйлеймен сизге : ясакъчылар да , къагьба къатынлар да Аллагьны гьакимлигини тюбюне сизден эсе алда тюшюп туралар .
40021032	Неге десегиз , Ягьия сизин яныгъызгъа Аллагьны тюз ёлун гёрсетмеге гелген . Сиз буса огъар инанмагъансыз , ясакъчылар да , къагьба къатынлар да огъар инангъанлар . Сиз бу затланы барын да гёргенде де , гьёкюнмегенсиз ва огъар инанмагъансыз .
40021033	— Бирдагъы бир масалгъа тынглагъыз . Бир уьй еси бола . О юзюм бав орната , чал эшип , ону айланасын бегите . Юзюм сыкъмакъ учун , тёле къаза ва бийик къаравул къош къура . Бавну юзюмчюлеге ижарагъа да берип , оьзю сапар чыгъып гете .
40021034	Юзюм бишеген вакъти ювукълашгъанда , юзюмден оьзюню пайын алмакъ учун , о къулларын юзюмчюлени янына йибере .
40021035	Юзюмчюлер , ону къулларын тутуп , бирин тюе , бирин оьлтюре , бирин де таш урушгъа тута .
40021036	Юзюм бавну еси янгыдан алдындан да кёп къуллар йибере . Юзюмчюлер олагъа да шолай этелер .
40021037	Ахырда да о : « Уланыма сама абур этерлер » , — деп ойлашып , оланы янына уланын йибере .
40021038	Юзюмчюлер буса уланны гёргенде , бир бирине : « Бу гелегени — варис . Гелигиз , ону да оьлтюрейик , шо заман ону мюлкю бизинки болуп къалыр ! » — деп сёйлейлер .
40021039	Юзюмчюлер , ону тутуп , юзюм бавдан къыргъа чыгъарып , оьлтюрелер .
40021040	Энни юзюм бавну еси гелген заманда , бу юзюмчюлеге не этежек ?
40021041	Олар Исагъа : — Бу яман адамланы яман кюйде оьлтюрежек . Оьз заманында оьзюне гелимин берсин учун , юзюм бавну башгъа юзюмчюлеге ижарагъа бережек , — деп жавап берелер .
40021042	Иса олагъа булай дей : — Сиз Сыйлы Язывларда язылгъанны бир де охумагъанмысыз дагъы ? Усталар ташлап къойгъан таш кюрчюню аслу ташы болуп токътады . Раббибиз этген шо ишни гёрмеге де гьайран чы !
40021043	Шогъар гёре сизге айтаман : Оьзюню гьакимлигини тюбюне тюшмеге берген ихтиярны , Аллагь сизден алып , яхшы гелим берегенлеге бережек .
40021044	Бу ташгъа сюрюнюп йыгъылгъан гьар ким пара пара болажакъ , о кимни уьстюне тюшсе , ону янчажакъ .
40021045	Исаны масалын эшитгенде , баш дин къуллукъчулар ва фарисейлер О оьзлени гьакъында айтагъанны англайлар .
40021046	Олар Исаны тутмагъа сюелер , амма халкъдан къоркъалар . Неге тюгюл де , халкъ Ону пайхаммар деп гьисап эте болгъан .
40022001	Иса олагъа бирдагъы бир масал айта :
40022002	— Аллагьны гьакимлиги уланына къатын алагъанда той этген бир пачагъа ошайдыр .
40022003	Тойгъа чакъырылгъанлагъа гел деп айтсын учун , пача къулларын йибере . Амма чакъырылгъанлар гелмеге сюймейлер .
40022004	Пача , чакъырылгъанлагъа янгыдан башгъа къулларын йиберип , олагъа : « Мен тойгъа бары да затны гьазирлегенмен , семиз гьайванлар маллар союлгъан , бары да зат гьазир этилген , тойгъа гелигиз » , — деп айтмагъа тапшура .
40022005	Амма чакъырылгъанлар , ону сёзлерин тергевсюз къоюп , бирлери авлагъына , бирлери сатыв алыв ишлерине гетелер .
40022006	Башгъалары буса , ону къулларын тутуп , токъалап , оьлтюрелер .
40022007	Пача бек къазаплана . Асгерлерин йиберип , оланы оьлтюрте , шагьарын буса яллата .
40022008	Сонг о къулларына булай дей : « Той учун бары да зат гьазир , амма чакъырылгъан къонакълар шогъар лайыкълы тюгюл эдилер .
40022009	Энни ёл бойлагъа барыгъыз , къаршылашгъанланы барысын да тойгъа чакъырыгъыз » .
40022010	Къуллар орамлагъа чыгъып — яман болсун , яхшы болсун — къаршы болгъанланы барысын да жыйып гелтирелер . Той мажлиси де къонакълардан тола .
40022011	Пача гелген къонакълагъа къарамакъ учун гиргенде , о тойгъа гёре гийинмеген бир адамны гёре .
40022012	Огъар : « Ювугъум ! Той опуракълар гиймей , сен мунда нечик гелдинг ? » — деп сорай . О буса сёйлемей токътай .
40022013	Шо заман пача къулларына : « Муну тутуп , къолларын бутларын да байлап , йылав яс болажакъ , тишлер къыжыражакъ тыш яндагъы къарангылыкъгъа ташлагъыз » , — деп буйрукъ эте .
40022014	Неге тюгюл де , чакъырылгъанлар кёпдюр , сайлангъанлар буса аздыр .
40022015	Шо заман фарисейлер чыгъып гетелер . Исаны терс сёзюн тапмакъны гьакъында ойлашалар .
40022016	Олар Исаны янына Гьиродну якъчылары да булан оьзлени якъчыларын йиберелер . Олар Исагъа булай дей : — Устаз ! Сен туврасын айтагъан адам экенни , Аллагьны ёлунда тюз ва ачыкъ кюйде нечик яшама герекни уьйретегенингни билебиз . Биревден де къоркъмайгъанынгны , биревге де бет хатир этмейгенингни гёребиз .
40022017	Энни бизге айт : Сени нечик эсинге геле , Румну пачасына ясакъ бермеге герекми яда тюгюлмю ?
40022018	Амма Иса , оланы яман хыялын билип : — Сиз Мени не учун сынап къарама сюесиз , гьей экиюзлюлер ?
40022019	Ясакъгъа тёленеген акъчаны Магъа гёрсетигиз ! — дей . Олар Исагъа бир гюмюш акъча гелтирелер .
40022020	Иса олагъа : — Бу сурат кимникидир ? Мунда кимни аты язылгъан ? — деп сорай .
40022021	— Румну пачасыныки , — дейлер олар . Шо заман Иса олагъа : — Шолай буса , Румну пачасыныкин пачагъа , Аллагьныкин Аллагьгъа беригиз , — дей .
40022022	Олар муну эшитгенде , тамаша болуп , Ону къоюп гетелер .
40022023	Оьлюмден сонг тирилмек ёкъ деп сёйлейген саддукейлени бирлери , шо гюн Исаны янына гелип , Огъар булай сорайлар :
40022024	— Устаз ! Муса : « Бир адам авлети болмайлы оьлсе , иниси , ону къатынын алып , оьлген агъасыны наслусун узатсын » , — деп язгъан .
40022025	Арабызда етти агъа ини болгъан буса , биринчиси къатын алып , авлети болмайлы оьле , къатыны инисине къала .
40022026	Экинчиси , уьчюнчюсю , гьатта еттинчиси де , шо къатынны алып , авлети болмайлы оьлелер .
40022027	Барысындан да сонг къатын да оьле .
40022028	Энни оьлюлер тирилегенде , о къатын етти де агъа иниден къайсыны къатыны болажакъ ? Неге тюгюл де , оланы барысы да ону эри болгъан эди чи .
40022029	Иса олагъа булай жавап бере : — Сиз не Сыйлы Язывланы , не Аллагьны къудратын билмейгенигиз саялы янгылышасыз .
40022030	Тирилген сонг , оьлюлер я къатын алмажакълар , я эрге бармажакълар , кёклердеги малайиклер йимик болуп къалажакълар .
40022031	Оьлюлени тирилмеклиги гьакъында Аллагь сизге : « Мен Ибрагьимни Аллагьыман , Исгьакъны Аллагьыман ва Якъубну Аллагьыман » , — деп язгъан сёзлерин охумагъанмысыз ? Аллагь оьлюлени Аллагьы тюгюл , савланы Аллагьы .
40022032	
40022033	Буланы эшитген халкъ о уьйретеген затлагъа гьайран болуп къала .
40022034	Иса саддукейлени пысдыргъанны эшитгенде , Ону айланасына фарисейлер жыйылалар .
40022035	Олардан бири , Къанундан яхшы англаву бары , Исаны терс сёзюн тапмакъ учун :
40022036	— Гьей Устаз , Мусаны Къанунундагъы инг агьамиятлы буйрукъ къайсыдыр ? — деп сорай .
40022037	Иса огъар булай жавап бере : — « Раббинг Аллагьны бютюн юрегинг булан , бютюн жанынг булан ва бютюн гьакъылынг булан сюй » .
40022038	Бу биринчи ва инг агьамиятлы буйрукъдур .
40022039	Бугъар ошайгъан экинчиси будур : « Ювугъунгну оьзюнгню йимик сюй » .
40022040	Бютюн Мусаны Къануну ва пайхаммарланы бютюн уьйретивю бу эки де буйрукъгъа асаслана .
40022041	Айланасына жыйылгъан фарисейлеге Иса :
40022042	— Месигьни гьакъында сиз не ойлашасыз ? О кимни Уланыдыр ? — деп сорай . Фарисейлер Огъар : — Давутну Наслусу , — деп жавап берелер .
40022043	Иса олагъа булай дей : — Олай буса , Аллагьны Ругьуну таъсиринден Давут Огъар Рабби деп неге айтгъан ? О булай сёйлеген чи :
40022044	Аллагь Мени Раббиме айтды : « Мен Сени душманларынгны аякъ тюбюнге салгъынча , гелип Мени онг ягъымда олтуруп тур » .
40022045	Эгер Давут Исагъа Рабби деп айта болгъан сонг , О Давутну уланы нечик бола дагъы ?
40022046	Бирев де Огъар дагъы жавап берип болмай . Шо гюнден сонг гьеч бирев де Огъар бир зат да сорамагъа болушлукъ этмей .
40023001	Сонг Иса халкъгъа ва якъчыларына булай сёйлемеге башлай :
40023002	— Дин алимлер де , фарисейлер де Мусаны орнуна къалгъанлар .
40023003	Шо саялы олар сизге буюрагъан бары да затны юрютюгюз ва сакълагъыз . Амма олар этеген ишлени этмегиз , неге тюгюл оланы сёйлейгени бирдир , этегени буса башгъадыр .
40023004	Олар инсанлагъа къатты дин талаплар салып , оланы уьстюне авур , кютмеге къыйынлы намусланы салалар . Оьзлер буса оланы кютмек учун бармагъын сама тербетмеге де сюймейлер .
40023005	Оьзлени ишлерин олар янгыз адамлар гёрсюн деп , гёземелик учун этелер : Мусаны Къанунундан алынып язылгъан гьайкеллерин баргъан сайын генг , опуракъларыны чачакъларын да узун этелер .
40023006	Шатлыкъ мажлислерде , синагогларда тёрге чыгъып олтурмагъа сюелер .
40023007	Базар майданларда оьзлеге гьюрмет этгенни , адамлар оьзлеге : « Муаллимим ! » — деп айтгъанны да сюелер .
40023008	Сиз буса оьзюгюзге : « Муаллимим ! » — деп айтдырмагъыз . Неге тюгюл де , сизин герти Муаллимигиз бирдир — Раббибиздир , сиз барыгъыз да къардашларсыздыр .
40023009	Бу дюньяда биревге де сиз : « Атам ! » — деп айтмагъыз . Сизин Атагъыз бирдир — кёклердеги Атагъыздыр .
40023010	Сизге : « Устазым ! » — деп де айтмасынлар . Устазыгъыз бирдир — Месигьдир .
40023011	Арагъыздан инг уллугъуз къалгъанларыгъызгъа къул болуп къалсын .
40023012	Неге тюгюл де , оьз оьзюн оьр тутагъан гьар ким тёбен болажакъ , тёбен тутса , оьр болажакъ .
40023013	Адаршай сизин гьалыгъызгъа , гьей дин алимлер ва фарисейлер ! Экиюзлюлер ! Инсанланы Аллагьны гьакимлигини тюбюне тюшмеге къоймай токътатасыз , оьзюгюз де тюшмейсиз , тюшме сюегенлени де къоймайсыз .
40023015	Адаршай сизин гьалыгъызгъа , гьей дин алимлер ва фарисейлер ! Экиюзлюлер ! Бир адамны имангъа гелтирмек учун , сиз денгизни де , къуруну да къыдырып айланасыз . Эгер гелтирсегиз , ону оьзюгюзден эки керен яман жагьаннем агьлю этесиз .
40023016	Адаршай сизин гьалыгъызгъа ! « Ким ибадатхананы атын тутуп ант этсе , ант саналмас , ким ибадатханадагъы алтынны атын тутуп ант этсе , оьз антын кютме герекли болур » , — деп сёйлейген гьей сокъур башчылар !
40023017	Гьей сиз агьмакълар булан сокъурлар ! Къайсы агьамиятлыдыр : алтынмы яда алтынны да сыйлы этген ибадатханамы ?
40023018	Шолай : « Ким къурбанлыкъны салагъан ерни атын тутуп ант этсе , ант саналмас , ким къурбан этеген ерни уьстюндеги къурбанны атын тутуп ант этсе , оьз антын кютме герекли болур » , — дейсиз .
40023019	Гьей сиз сокъурлар ! Къайсы агьамиятлыдыр : къурбанмы яда къурбанны да сыйлы этген къурбанлыкъны салагъан ерми ?
40023020	Къурбанлыкъны салагъан ерни атын тутуп ант этеген адам шо къурбанлыкъны салагъан ерни де , ону уьстюндеги бары да затны атын тутуп ант этеген болур .
40023021	Ибадатхананы атын тутуп ант этеген де шо ибадатхананы ва ону ичинде яшайгъан Аллагьны атын тутуп ант этеген болур .
40023022	Кёкню атын тутуп ант этеген адам Аллагьны тахыны атын ва ону уьстюнде Олтурагъанны атын тутуп ант этеген болур .
40023023	Адаршай сизин гьалыгъызгъа , гьей дин алимлер ва фарисейлер ! Экиюзлюлер ! Гьатта нананы , оччамны , тавмичарини де ондан бир пайын секет чыгъарып бересиз . Къанунну лап агьамиятлы янлары болгъан адилликни , садагъаны ва иманны буса сансымайсыз ! Бу агьамиятлы затланы юрютмеге герексиз , бирисилерин де унутуп къойма герек тюгюлсюз !
40023024	Сюйрюжибин ичигизге гетип къалмасын деп , сюзюп ичеген , тюени буса савлай ютагъан , гьей сокъур башчылар !
40023025	Адаршай сизин гьалыгъызгъа , гьей дин алимлер ва фарисейлер ! Экиюзлюлер ! Сукараларыгъызны ва бошгъапларыгъызны тыш янларын тазалайсыз , ичигиз буса сутурлукъдан ва талавурчулукъдан толуп тура !
40023026	Гьей сокъур фарисей ! Инг башлап сукарангны ичин тазала , сонг тыш яны да таза болур !
40023027	Адаршай сизин гьалыгъызгъа , гьей дин алимлер ва фарисейлер ! Экиюзлюлер ! Сиз акъ чабылгъан къабур анакълар йимиксиз : тышдан къарагъанда , олар арив гёрюне , ичи буса оьлю сюеклерден ва гьар тюрлю чирикликден толуп бола !
40023028	Сиз де шолай : тышдан къарагъанда , адамлагъа муъмин гишилер йимик гёрюнесиз , ичигиз буса экиюзлюлюкден ва гюнагьдан толуп тура .
40023029	Адаршай сизин гьалыгъызгъа , гьей дин алимлер ва фарисейлер ! Экиюзлюлер ! Сиз пайхаммарлагъа зияратлар ишлейсиз ва муъминлени сынташларын безендиресиз .
40023030	« Эгер биз ата бабаларыбызны заманында яшагъан болгъан эдик буса , пайхаммарланы оьлтюрювде ортакъчылар болмас эдик » , — дейсиз сиз .
40023031	Шоллукъда , сиз пайхаммарланы оьлтюргенлени наслусу экенигизге оьзюгюз мюкюрлюк этесиз .
40023032	Олай буса , ата бабаларыгъыз башлагъан ишни ахырына да чыгъарыгъыз !
40023033	Гьей йыланлар , йыланны наслусу ! Сиз къыяматгюнден ва жагьаннемни азабындан нечик къутулар экенсиз ?
40023034	Шо саялы Мен сизге пайхаммарлар , гьакъыллы адамлар ва муаллимлер йиберип тураман . Сиз оланы бирлерин оьлтюрежексиз , хачгъа илежексиз , бирлерин буса синагогларыгъызда къамучу булан тюежексиз , шагьардан шагьаргъа къувалажакъсыз .
40023035	Муъмин болгъан Гьабилни къанындан башлап ибадатхана булан къурбанлыкъны салагъан ерни арасында сиз оьлтюрген Баракияны уланы Закарияны къанына ерли гьар муъмин адамны ер юзюнде тёгюлген бютюн къаны сизин уьстюгюзде къалажакъ !
40023036	Гертисин сёйлеймен сизге : бу затлар барысы да бу наслуну уьстюне тюшежек !
40023037	— Гьей Ерусалим ! Пайхаммарланы оьлтюреген ва оьзюнге багъып йиберилгенлени таш урушгъа тутагъан Ерусалим ! Къуш оьзюню балаларын къанатларыны тюбюне жыягъанда йимик , Мен де сени авлетлерингни нече керен жыймагъа сюйген эдим , амма сиз жыйылма сюймедигиз !
40023038	Гьали , Ерусалим , Аллагь сени къоюп гетежек .
40023039	Сагъа айтаман : « Раббибизни атындан гелегенге Аллагьны яхшылыгъы болсун ! » — деп сен айтажакъ заман болгъунча , Мени дагъы гёрмежексен .
40024001	Иса ибадатханадан чыгъып гетип барагъанда , Ону янына якъчылары гелелер . Олар Исаны ибадатхананы биналарына тергевюн бакъдырмагъа сюелер .
40024002	Иса олагъа булай дей : — Буланы барын да сиз гёремисиз ? Гертисин сёйлеймен сизге : мунда ташны уьстюнде таш да къалмажакъ , бары да зат дагъытылажакъ !
40024003	Зайтун тавда янгыз олтуруп турагъанда , Исаны янына якъчылары гелелер . Олар : — Шо къачан болажагъын айт чы бизге . Сени гелмеклигингни де , ахыр заманны да гёрсетеген не аламат болажакъ ? — деп сорайлар .
40024004	Иса олагъа булай жавап бере : — Вёрегиз , сакъ болугъуз , сизин алдатмасынлар !
40024005	Бир кёплер : « Мен Месигьмен » , — деп , Мени атым булан гелип , хыйлыланы алдатажакълар .
40024006	Сиз гележекде давланы ва оланы гьакъындагъы хабарланы эшитежексиз . Вёрегиз , къоркъмагъыз ! Олар болмагъа герекли затлар . Амма шо заманда да ахыр заман гелип битмежек .
40024007	Бир миллет башгъа миллетге , бир пачалыкъ башгъа пачалыкъгъа къаршы гётерилежек . Хыйлы ерлерде ачлыкъ ва ер тербенивлер болажакъ .
40024008	Шолар барысы да , къатынгиши яш табагъанда азап чегегенде йимик , азапгъа тарывугъузну биринчи белгилери болуп токътажакъ .
40024009	О заман сизге азап бережеклер , оьлтюрежеклер . Мени атымны макътап юрюгенигиз саялы , бары да халкълар сизин гёрюп ярамайгъан болажакълар .
40024010	Шо заман кёплер иманындан чыгъажакълар , бир бирине хыянатлыкъ этежеклер , бир бирин гёрюп ярамайгъан болажакълар .
40024011	Шо заман бир хыйлы ялгъан пайхаммарлар арагъа чыгъып , хыйлыланы алдатажакълар .
40024012	Яманлыкъны кёп болмакълыгъыны себебинден бир кёплени сюювю сёнежек .
40024013	Амма ахыргъа ерли чыдагъан къутгъарылажакъ .
40024014	Аллагьны гьакимлигини гьакъындагъы бу Сююнч Хабар бютюн дюньяда бары да халкълагъа билдирилежек . Сонг ахыр заман етежек .
40024015	— Даниял пайхаммардан таба айтылгъан кюйде , « мурдар этеген затны » Сыйлы Ерде токътагъанын гёрген заманда ( охуйгъан англасын ! ) ,
40024016	ягьудеядагъылар тавлагъа къачсынлар .
40024017	Къалкъыдагъылар , уьйдеги затын алабыз деп , ерге тюшмесинлер .
40024018	Авлакъдагъылар , уьст опуракъларын алабыз деп , уьюне къайтмасынлар .
40024019	Шо гюнлерде айлы болгъан ва эмчек ичиреген къатынланы гьалына адаршай !
40024020	Къачывугъуз къышгъа яда сонгугюнге къаршылашмасын деп , дуа этигиз .
40024021	Шо гюнлерде олай уллу бир балагь болажакъ чы ! Шолай балагь Аллагь дюньяны яратгъан замандан гьалиге ерли бир де болмагъан , гьеч болма да болмажакъ !
40024022	Эгер шо гюнлер къысгъартылажакъ болмагъан эди буса , бары да жанлы зат ёкъ болажакъ эди . Амма Оьзюню сайлангъанлары себеп болуп , Раббибиз шо гюнлени къысгъартгъан .
40024023	Шо заманда сизге бирев : « Къарагъыз ! Муна Месигь ! » — яда , « Она О » , — деп айтса , инанмагъыз .
40024024	Ялгъан месигьлер , ялгъан пайхаммарлар арагъа чыгъажакълар . Эгер имканлыкъ болса , аламатлар ва муъжизатлар гёрсетип , сайлангъанланы да алдатажакълар .
40024025	Муна , Мен сизге алданокъ айтып бувардым .
40024026	Гьасили , эгер сизге : « Къарагъыз ! Месигь дангылда » , — деп айтса , онда бармагъыз . Яда : « О уьйню ичинде » , — десе де , инанмагъыз .
40024027	Яшмын гюнтувушда чыгъып , гюнбатышда да гёрюнегени йимик , Мени , Инсанны Уланыны , геливю де шолай болажакъ .
40024028	Къайда оьлю сюек болса , шонда къаракъуш да болур .
40024029	— Шо гюнлени балагьындан сонг « бирден гюнеш къаралажакъ , айны ярыгъы сёнежек , юлдузлар кёкден тюшежек , кёклени къудратлары чайкъалажакъ » .
40024030	Шо заман кёкде Инсанны Уланыны белгиси гёрюнежек . Ер юзюндеги бютюн халкълар тююнюп йылап яс этежеклер . Кёкдеги булутланы уьстюнде къудрат ва сыйлы нюр булан Инсанны Уланыны гелегенин гёрежеклер .
40024031	О гючлю сесли сюрю булан малайиклерин йибережек . Олар дёрт де якъдан , кёклени бир къырыйындан бир къырыйына ерли , Ону сайлангъанларын бир ерге жыяжакълар .
40024032	Инжир терек сизге бир дарс болуп къалсын : ону бутакълары йымышап япыракълар чыгъарагъан заманда , яй ювукълашгъанны билерсиз .
40024033	Шолай сиз де бары да бу затланы гёргенде , Инсанны Уланы ювукъда экенни , етип геле турагъанны билигиз .
40024034	Гертисин сёйлеймен сизге : бу затлар барысы да , гьали бар наслу яшай туруп , яшавгъа чыгъажакъ .
40024035	Кёк де , ер де ёкъ болуп таяжакъ , амма Мени сёзлерим бир заманда да ёкъ болмажакъ .
40024036	О гюнню ва о сагьатны бирев де , гьатта кёклердеги малайиклер де , Оьзю Уланы да билмей , янгыз Атам биле .
40024037	Нугьну заманында нечик болгъан буса , Инсанны Уланыны геливю де шолай болажакъ .
40024038	Нугь гемеге минген гюнге ерли , сув алывну алдындагъы гюнлерде йимик , инсанлар ашап , ичип , къатын алып , эрге барып тургъанлар .
40024039	Сув алып , барын да ёкъ этгинче , олар бир затгъа да шекленмегенлер . Инсанны Уланы гелгенде де , шолай болажакъ .
40024040	Шо заман авлакъда болагъан экевден бири алынажакъ , бириси буса къалажакъ .
40024041	Бирче тирмен тартагъан эки къатын болажакъ : бири алынажакъ , бириси буса къалажакъ .
40024042	Гьасили , айыкъ туругъуз ! Раббигизни къайсы гюн гележегин билмейсиз .
40024043	Билип къоюгъуз , эгер уьй есине уручуну къачан гележеги белгили эди буса , о уручуну уьюне гирмеге къоймас эди .
40024044	Шо саялы сиз де гьазир болуп туругъуз . Инсанны Уланы сиз къаравулламайгъан бир заманда гелип къалажакъ .
40024045	— Оьзге къулларына заманында аш сув берип къарасын деп , оланы уьстюнде еси къоюп гетген инамлы ва англавлу къул йимик болугъуз .
40024046	Еси уьюне къайтгъанда , шолай ишлей туруп табулгъан къул насиплидир .
40024047	Гертисин сёйлеймен сизге : еси ону оьзюню бютюн малыны мюлкюню уьстюне салажакъ .
40024048	Эгер о , яман хыяллы бир къул болуп чыгъып , оьз оьзюне : « Есим тез гелмежек » , — деп ,
40024049	башгъа къулланы тюймеге , ичкичилер булан ашама ичме башласа ,
40024050	о къулну еси гёзлемейген бир гюн , билмейген бир сагьатда гелип къалажакъ .
40024051	Ону къатты кюйде жазалажакъ , экиюзлюлер булан бир къысматгъа тарытажакъ . Онда йылав яс болажакъ , тишлер къыжыражакъ .
40025001	Иса булай дей : — Шо заман Аллагьны гьакимлиги дагъы да негер ошай ? Он къыз , чыракъларын да алып , гиевню къаршылама чыгъа .
40025002	Олардан бешевю гьакъыллы , бешевю де авлия .
40025003	Авлиялары чыракълар алгъанда , оьзлер булан олагъа тёкмеге май алмайлар .
40025004	Гьакъыллылары буса чыракълар булан бирге савутлагъа май да алалар .
40025005	Гиев гелип битмейгенде , къызланы юху басып , юхлап къалалар .
40025006	Гечортада : « Гиев геле тура , ону къаршылама чыгъыгъыз ! » — деп къавгъа гётерилип гете .
40025007	Шо заман шо он къыз туруп , чыракълары яхшы ялласын деп , мелтелерин онгаралар .
40025008	Авлиялары гьакъыллыларына : « Бизге майыгъыздан беригиз хари , чыракъларыбыз сёнюп бара » , — деп тилейлер .
40025009	Гьакъыллылары буса : « Сизге берсек , май бизге де , сизге де етишмежек . Барып сатывчулардан алыгъыз » , — деп жавап берелер .
40025010	Олар май сатып алмагъа гетгенде , гиев гелип къала . Гиевню къаршылама гьазир болгъан къызлар , ону булан той йыбавгъа барып , гирип эшиклени бегите .
40025011	Сонг о бириси къызлар да гелип : « Есибиз ! Есибиз ! Бизге эшикни ач ! » — деп тилейлер .
40025012	О буса олагъа : « Гертисин сёйлеймен сизге : мен сизин танымайман » , — деп жавап бере .
40025013	Гьасили , айыкъ туругъуз , неге тюгюл сиз Инсанны Уланы гелеген я гюнню , я сагьатны билмейсиз .
40025014	— Аллагьны гьакимлиги ят уьлкеге барма ёл чыкъгъанда , къулларын чакъырып , олагъа малын мюлкюн аманат этген бир гиши йимик болмагъа бола .
40025015	Шо гиши , къулларыны гьарисини бажарывлугъуна гёре , бирине беш минг , башгъасына эки минг , оьзгесине де минг алтын акъча да берип , оьзю ёлгъа чыгъа .
40025016	Беш минг алтын акъча алгъаны , барып оланы пайдаландырып , дагъы да беш минг алтын акъча къазана .
40025017	Эки минг алтын акъча алгъаны да , лап шолай этип , дагъы да эки минг алтын акъча къазана .
40025018	Минг алтын акъча алгъаны буса , барып , еси оьзюне берген акъчасын къазып ерге басдырып яшыра .
40025019	Узакъ замандан сонг , бу къулланы еси къайтып гелип , булардан гьисап талап эте .
40025020	Беш минг алтын акъча алгъаны гелип , дагъы да беш минг алтын акъча гелтирип : « Есим ! Сен магъа беш минг алтын акъча берген эдинг . Муна , бу беш минг алтын акъчаны да мен шо акъчалар булан къазандым » , — дей .
40025021	Еси де огъар : « Яхшы , мени яхшы , инамлы къулум ! Сен аз ишде магъа гьалал болдунг , мен де сагъа дагъы да уллу ишлер тапшурарман . Гел , есингни шатлыгъына ортакъчы бол » , — дей .
40025022	Эки минг алтын акъча алгъаны да гелип : « Есим ! Магъа сен эки минг алтын акъча берген эдинг . Оланы пайдаландырып , мен дагъы да эки минг алтын акъча къазандым » , — дей .
40025023	Еси де огъар : « Яхшы , мени яхшы , инамлы къулум ! Сен аз ишде магъа гьалал болдунг , мен де сагъа дагъы да уллу иш тапшуруп болурман . Гел , есингни шатлыгъына ортакъчы бол » , — дей .
40025024	Сонг минг алтын акъча алгъаны да гелип : « Есим ! Сен бир бек къатты адам экенингни мен биле эдим . Чачмагъан ерингден орасан , салмагъан ерингден аласан .
40025025	Мен сенден къоркъуп , барып минг алтын акъчангны ерге басдырып яшырдым . Муна , гьали сеники сагъа болсун » , — деп , къайтарып бере .
40025026	Ону еси буса : « Гьей яман , эринчек къул ! Чачмагъан еримден орагъанымны , салмагъан еримден алагъанымны сен биле болгъансан .
40025027	Шогъар гёре , акъчамны хайыр алмакъ учун , бай адамлагъа бермеге герек эдинг . Мен гелгенде , шо хайыры булан къайтарып алар эдим .
40025028	Энни акъчаны мундан алып , он минг алтын акъчасы барына беригиз !
40025029	Кимники бар буса , огъар берилежек , онукине дагъы да къошулажакъ , ёкънуки буса бар заты да алынажакъ .
40025030	Ярахсыз бу къулну буса къарангылыкъгъа чыгъарып ташлагъыз . Онда йылав яс болажакъ , тишлер къыжыражакъ » , — дей .
40025031	— Мен , Инсанны Уланы , бары да малайиклер ва сыйлы нюрюм булан гелген заманда , Оьзюмню макътавлу тахымда олтуражакъман .
40025032	Мени алдыма бары да халкълар жыйылажакъ . Къойчу къойланы эчкилерден айырагъанда йимик , Мен оланы бир биринден айыражакъман .
40025033	Къойланы Оьзюмню онг ягъыма , эчкилени буса сол ягъыма чыгъаражакъман .
40025034	Шо заман Мен , Пача , онг ягъымдагъылагъа булай айтажакъман : « Гьей , Атам сизге рагьмусун гёрсетди ! Дюнья яралгъандан берли сизин учун кёклерде гьазирлеген пачалыкъгъа ес болугъуз .
40025035	Мен ач болгъанда — Магъа ашама бердигиз , сувсагъанда — сув ичирдигиз , ят болдум — Мени сыйындырдыгъыз .
40025036	Ялангъач болдум — Мени гийиндирдигиз , аврудум — Мени гёрме гелдигиз , туснакъда болдум — яныма гелдигиз » .
40025037	О заман муъминлер Магъа булай жавап бережеклер : « Я Раббибиз ! Къачан Сени биз ач гёрюп , ашатдыкъ яда сувсап гёрюп , сув ичирдик ?
40025038	Биз Сени ят болуп гёрюп , къачан сыйындырдыкъ яда ялангъач гёрюп , къачан гийиндирдик ?
40025039	Сен авруп яда туснакъда болуп , биз янынга къачан гелдик ? »
40025040	Мен олагъа : « Гертисин сёйлеймен сизге : буланы сиз Мени инг амалсыз якъчыларымдан бирине этгенигиз саялы Магъа этген боласыз » , — деп жавап бережекмен .
40025041	Сонг Мен сол ягъымдагъылагъа булай дежекмен : « Гьей налатлангъанлар ! Мени янымдан гетигиз ! Иблис ва ону малайиклери учун гьазирленген жагьаннемни отуна тюшюгюз !
40025042	Мен ач болгъанда — сиз Магъа ашама бермедигиз , сувсагъанда — сув ичирмедигиз .
40025043	Ят болуп гелгенде — сыйындырмадыгъыз , ялангъач болгъанда — гийиндирмедигиз , авругъанда — къарамадыгъыз , туснакъгъа тюшгенде де — гёрмеге гелмедигиз » .
40025044	Шо заман олар да Магъа : « Я Раббибиз ! Сени ач болуп , сувсап , ёлавчу яда ялангъач болуп , авруп , яда туснакъда болуп биз Сени къачан гёргенбиз , къачан гьайынгны этмей къойгъанбыз ? » — деп соражакълар .
40025045	Мен буса олагъа : « Гертисин сёйлеймен сизге : буланы сиз Мени инг амалсыз якъчыларымдан бирине этмеген сонг , Магъа да этмеген боласыз » , — деп жавап бережекмен .
40025046	Олар даимлик жазагъа тарыжакълар , муъминлер буса даимлик яшавгъа чыгъып къалажакълар .
40026001	Сёйлеп битгенден сонг , Иса якъчыларына булай дей :
40026002	— Сиз эки гюнден сонг ягьуди Пасха байрам болажагъын ва Мен , Инсанны Уланы , хачгъа илинмек учун къолгъа берилежегимни билесиз .
40026003	Шо заман Кайафа деген дин къуллукъчуланы башчысыны абзарында баш дин къуллукъчулар ва халкъны тамазалары жыйылалар .
40026004	Олар Исаны гьилла булан тутуп оьлтюрмеге сёйлешелер .
40026005	— Халкъны арасында къазапланывлар болмасын учун , шо иш байрам гюнлерде этилмесин , — деп сёйлейлер олар .
40026006	Иса Байтанияда яман гён аврувдан авруйгъан Симонну уьюнде турагъан заманда ,
40026007	Ону янына ичинде арив ийисли бек къыйматлы майы да булангъы чыны кажин булан бир къатын геле . О тепсиде олтуруп турагъан Исаны башына май тёге .
40026008	Шону гёргенде , Ону якъчылары къазапланып : — Бу негьакъ харж негер тарыкъдыр ?
40026009	Бу майны кёп акъчагъа сатып , пакъырлагъа садагъа этип бермеге ярай эди ! — дей .
40026010	Иса , якъчыларыны разисизлигин гёрюп , олагъа булай дей : — Бу къатынгъа неге къайнашасыз ? О Мени учун яхшы иш этди !
40026011	Пакъырлар даим яныгъызда болажакъ , Мен буса даим яныгъызда болмажакъман .
40026012	Бу къатын , бу къыйматлы майны чархыма тёгюп , Мени гёммек учун гьазирледи .
40026013	Гертисин сёйлеймен сизге : бу Сююнч Хабар бютюн дюньяны не еринде билдирилсе де , бу къатын этген иш сёйленежек ва оьзю де эсге алынажакъ .
40026014	Шо заман Исаны он эки якъчысыны бири болгъан Ягьуда Искариет , баш дин къуллукъчуланы янына барып :
40026015	— Исаны къолугъузгъа берсем , магъа не бережексиз ? — деп сорай . Олар Ягьудагъа санап отуз гюмюш акъча берелер .
40026016	Шо вакътиден тутуп , о Исагъа хыянатлыкъ этмек учун онгайлы мюгьлет ахтарып айлана .
40026017	Маясыз Экмекни байрамыны биринчи гюнюнде якъчылары Исаны янына гелип : — Сени учун ягьуди Пасха ашны ашайгъан ерни къайда гьазирлегенни сюесен ? — деп сорайлар .
40026018	О да булай дей : — Шагьаргъа паланкесни янына барып , огъар : « Устаз булай деди : Заманым ювукълашып тура , ягьуди Пасха байрамны якъчыларым да булан сени уьюнгде этемен » , — деп айтыгъыз .
40026019	Якъчылары , Иса айтгъан кюйде этип , ягьуди Пасха ашны гьазирлейлер .
40026020	Ахшам болгъанда , Иса он эки якъчысы да булан тепсиде олтура .
40026021	Олар ашап турагъанда , Иса : — Гертисин сёйлеймен сизге : сизин биригиз Магъа хыянатлыкъ этежек , — дей .
40026022	Олар бек пашман бола . Гьариси : — Я Раббим ! Мен сама тюгюлменми ? — деп сорамагъа башлайлар .
40026023	— Экмегин Мени булан бирче бир сукарагъа мандыражакъ адам Магъа хыянатлыкъ этежек .
40026024	Сыйлы Язывларда Оьзюню гьакъында язылгъаны йимик , Мен , Инсанны Уланы , оьлме герекмен . Амма Инсанны Уланына хыянатлыкъ этген адамны гьалына адаршай ! О адам анадан тувмай къалгъан буса яхшы эди ! — дей Иса .
40026025	Огъар хыянатлыкъ этежек Ягьуда бу арада : — Устазым , шо мен тюгюлмендир чи ? — деп сорай . — Сен оьзюнг айтып бердинг чи ! — деп жавап бере Иса огъар .
40026026	Олар ашайгъанда , Иса экмек алып , шюкюр дуа да этип , сындырып якъчыларына пайлай . Сонг : — Алып ашагъыз . Бу Мени къаркъарамдыр , — дей .
40026027	Аякъны алып , шюкюр дуа эте . Олагъа берип , булай дей : — Барыгъыз да мундан ичигиз .
40026028	Бу аякъ хыйлыланы гюнагьларын гечдирмек учун тёгюлежек къанымдыр . О къан Аллагьны ва Ону халкъыны арасындагъы разилешивню белгисидир .
40026029	Сизге айтаман : Аллагь толу кюйде гьакимлик этеген заман гелгинче , Мен юзюмден этилген чагъырны дагъы ичмежекмен . О заман янгы чагъыр ичежекмен .
40026030	Аллагьгъа макътав йыр йырлагъандан сонг , олар Зайтун тавгъа гетелер .
40026031	Шо заман Иса олагъа булай дей : — Бу гече сиз барыгъыз да Мени къоюп гетежексиз . Сыйлы Язывларда : « Къойчуну оьлтюрежек , сиривдеги къойлары чачылышажакъ » , — деп язылгъан чы .
40026032	Мен оьлюп тирилген сонг , сизден алда Галилеягъа барып туражакъман .
40026033	Петер Огъар : — Эгер Сени бары да инкар этсе де , бир заманда да мен инкар этмесмен ! — дей .
40026034	— Гертисин сёйлеймен сизге : бу гече хораз къычыргъанча , сен Мени уьч керен инкар этежексен , — дей Иса огъар .
40026035	Амма Петер Огъар : — Магъа Сени булан бирге оьлюп гетмеге тюшсе де , мен Сени инкар этмесмен , — дей . Къалгъан якъчылары да шолай дейлер .
40026036	Сонг Иса олар булан бирге Гетсамания деп айтылагъан бир ерге геле . О якъчыларына : — Мен онда барып дуа этгинче , сиз мунда олтуруп туругъуз , — дей .
40026037	Иса Петерни ва Зеведейни эки де уланын Оьзю булан алып гете . О бек къайгъырмагъа ва гьалекленмеге башлай .
40026038	Шо заман Иса олагъа : — Юрегимни терен къайгъы басгъан , мунда Мени булан къалып , юхламай туругъуз ! — дей .
40026039	Бираз ари тайып , О ерге де къапланып , булай дуа эте : — Атам ! Эгер имканлы буса , Мени бу къысматдан къутгъар ! Амма Мен сюеген кюйде тюгюл , Сен сюеген кюйде болсун .
40026040	Иса къайтып якъчыларыны янына гелгенде , оланы юхлай туруп таба . Петерге : — Мени булан бирче бир сагьат сама юхламай туруп болмадыгъызмы ?
40026041	Юхламагъыз . Болажакъ сынавлардан оьтмек учун , дуа этигиз . Юрек хыял этсе де , къаркъараны буса гючю ёкъдур ! — дей .
40026042	Иса янгыдан , бирдагъы керен ари тайып , булай дуа эте : — Атам ! Бу къысматдан Магъа оьтюп гетме имканлы тюгюл буса , Сен айтгъан кюйде болсун дагъы !
40026043	Къайтып гелгенде , якъчыларын дагъы да юхлай туруп таба . Олар юхусундан гёзлерин ачып болмайлар .
40026044	Оланы къоюп , дагъы да ари тая . Шо сёзлени де айтып , уьчюнчю керен де дуа эте .
40026045	Сонг Иса , якъчыларыны янына гелип , олагъа булай дей : — Сиз гьали де ятып юхлап рагьатланамысыз ? Муна , болжал ювукълашды . Мен , Инсанны Уланы , гюнагьлыланы къолуна бериле тураман .
40026046	Туругъуз , гетейик ! Муна , гьали Магъа хыянатлыкъ этеген адам да ювукълашып геле .
40026047	Иса сёйлеп турагъанда , он эки якъчысыны бириси болгъан Ягьуда геле . Ону булан бирче баш дин къуллукъчулар ва халкъны тамазалары йиберген бир хыйлы адамлар гелелер . Олар къылычлары ва таякълары булан савутлангъан .
40026048	Исагъа хыянатлыкъ этеген Ягьуда олар булан : — Мен Оьзюн оьбежек Адам Исадыр . Ону тутарсыз , — деп алданокъ сёйлешген болгъан .
40026049	Шоссагьат о Исагъа ювукълашып : — Салам , Устаз , — деп , Ону оьбе .
40026050	— Ювугъум , этмеге деп гелген затынгны эт ! — дей Иса огъар . Шо заман Исаны туталар .
40026051	Шонда Иса булан болгъанлардан бири , къылычын сувуруп , уруп дин къуллукъчуланы башчысыны къулуну къулагъын гесип тюшюре .
40026052	Иса огъар : — Къылычынгны къайтарып къынына сукъ ! Къолуна къылыч алгъанлар къылычдан оьлюп де гетежеклер .
40026053	Яда Мен Атамдан кёмек тилеп болмас деп , тилесем , шоссагьат О Магъа он эки мингден де артыкъ малайиклер йиберип гелмес деп ойлашамысан ?
40026054	Булай болмагъа герек деп билдиреген Сыйлы Язывлардагъы затлар о заман нечик яшавгъа чыгъажакъ дагъы ? — дей .
40026055	Сонг Иса халкъгъа : — Мени тутмакъ учун , сиз , бир жинаятчыны тутагъанда йимик , къылычлар да , таякълар да булан чыкъгъансыз ! Сизге Аллагьны каламын англата туруп , Мен чи гьар гюн ибадатханада олтуруп бола эдим . О заман Мени тутмадыгъыз .
40026056	Амма бу затлар барысы да пайхаммарланы язывларында айтылгъан кюйде яшавгъа чыкъмагъа тарыкъ , — дей . Шо заман бары да якъчылары Ону къоюп къачалар .
40026057	Исаны тутгъанлар Ону дин къуллукъчуланы башчысы Кайафаны янына элтелер . Онда дин алимлер булан тамазалар да жыйылгъан болгъанлар .
40026058	Петер буса дин къуллукъчуланы башчысыны абзарына ерли , арекден туруп , Исаны арты булан юрюй . Ичине гирген сонг , муну ахыры не болажагъын гёрмек учун , къаравулланы арасына гирип олтура .
40026059	Баш дин къуллукъчулар ва бютюн ягьудилени оьр мажлиси буса , Исаны оьлтюрмек учун , Огъар къаршы ялгъан шагьатлар ахтарып айланалар .
40026060	Кёплер ялгъан шагьатлыкъ этсе де , Ону айыбын тапмайлар . Ахырда да эки ялгъан шагьат гелип , булай дей :
40026061	— Бу Адам : « Мен Аллагьны ибадатханасын дагъытып , уьч гюнден къайтарып къуруп боламан » , — дей эди .
40026062	Дин къуллукъчуланы башчысы туруп , Исагъа : — Неге бир жавап да бермейсен ? Буланы Сагъа айтагъанларына къаршы айтмагъа затынг ёкъму ? — дей .
40026063	Амма Иса сёйлемей . Шо заман дин къуллукъчуланы башчысы Огъар : — Герти Аллагьны атын тутуп ант эт . Айт бизге : Аллагьны Уланы , Месигь Сенмисен ? — деп сорай .
40026064	Иса огъар булай жавап бере : — Оьзюнг айтып бердинг чи . Ондан къайры да айтайым сизге : энниден сонг Инсанны Уланын бары да затгъа гючю етеген Аллагьны онг ягъында олтуруп , кёкню булутларыны уьстюнде гелегенин гёрежексиз .
40026065	Шо заман дин къуллукъчуланы башчысы , уьст опуракъларын йыртып йиберип : — Бу Аллагьгъа къаршы капир затланы сёйлей ! Бизге дагъы шагьатлар негер тарыкъдыр ? Муна гьали эшитдигиз чи сиз Муну Аллагьгъа къаршы капир затланы сёйлейгенин !
40026066	Сиз нечик ойлашасыз ? — деп къычыра . — Гюнагьлы . Оьлтюрюлме герек , — деп жавап берелер олар .
40026067	Шо заман олар Исаны бетине тюкюрелер , юмурукъгъа туталар , башгъалары да Ону яякъларын къыздыралар . Огъар :
40026068	— Гьей Месигь , пайхаммар бусанг , Сагъа ургъан ким экенни бизге айтып бер , къарайыкъ , — дейлер .
40026069	Петер буса къырда абзарда олтуруп тура болгъан . Бир къуллукъчу къыз ону янына гелип : — Сен де галилеялы Иса булан бирче эдинг , — дей .
40026070	Амма Петер : — Сен не айтагъанынгны билмеймен , — деп , барыны да алдында о айтгъан затны инкар эте .
40026071	Къапудан къыргъа чыгъагъанда , ону башгъа бир къуллукъчу къыз гёрюп , ондагъылагъа : — Назаретли Иса булан бу адам да бар эди , — дей .
40026072	— О Адамны мен танымайман ! — деп , ант да этип , Петер бирдагъы керен инкар эте .
40026073	Бираздан сонг онда токътагъанлар гелип Петерге : — Гертилей де , сен де оланы бирисен чи , неге тюгюл сёйлейген кююнг билдирип къоя , — дей .
40026074	Петер буса : — О Адамны мен танымайман ! — деп , ант этмеге башлай . Шоссагьат хораз къычырып йибере .
40026075	Петер : « Хораз къычыргъынча , сен Мени уьч керен инкар этежексен » , — деп Иса айтгъан сёзлени эсине гелтире . Къыргъа чыгъып , гьынкъ этип йыламагъа башлай .
40027001	Эртен болгъанда , бары да баш дин къуллукъчулар ва халкъны тамазалары жыйылып , Исаны нечик оьлтюрмеге болагъанны арагъа салып ойлашалар .
40027002	Байлап , элтип Ону Пилат деген гьакимге тапшуралар .
40027003	Шо заман Огъар хыянатлыкъ этген Ягьуда , Исагъа оьлюм дуван этилгенин билгенде , гьёкюнюп , оьзю алгъан отуз гюмюш акъчаны къайтарып баш дин къуллукъчулагъа ва тамазалагъа бере .
40027004	Ягьуда : — Мен гюнагьсыз гишиге хыянатлыкъ этип , гюнагь иш этгенмен , — дей . Олар да огъар : — О бизге не аварадыр ? О сени ишинг , — дей .
40027005	Ягьуда гюмюшлени ибадатхананы ичине ташлап чыгъа , сонг барып асылып оьле .
40027006	Баш дин къуллукъчулар , гюмюшлени алып : — Оьлтюрювге себеп болгъан бу акъчаны ибадатхананы хазнасына салма ярамас , — дей .
40027007	Оьз арасында сёйлешип , шо акъчагъа оьлген ятланы гёммеге къабурлар этмек учун , бир савут саба этеген адамдан сатып топуракъ алалар .
40027008	Шону учун бу топуракъгъа бугюнлеге ерли де « Къан Топурагъы » деп айтыла .
40027009	О заман Еремия пайхаммардан таба : « Олар Исрайылны халкъы Огъар токъташдыргъан багьаны , отуз гюмюш акъчаны , алгъанлар ва , магъа Раббибиз айтгъаны йимик , оланы савут саба этеген адамны топурагъы учун бергенлер » , — деп айтылгъан сёзлер яшавгъа чыкъгъан .
40027010	
40027011	Иса Пилат гьакимни алдында токътай . Пилат Огъар : — Сен ягьудилени пачасымысан ? — деп сорай . — Оьзюнг айтып бердинг чи ! — деп жавап бере Иса огъар .
40027012	Баш дин къуллукъчулар ва тамазалар айыплайгъан заманда , Иса бир жавап да бермей .
40027013	Шонда Пилат Огъар : — Сагъа къаршы нечакъы шагьат барны эшитемисен ? — деп сорай .
40027014	Иса ону бир сёзюне де жавап бермей . Гьаким буса бек тамашалыкъ этип къала .
40027015	Гьакимни тутулуп туснакъ этилгенлени бирисин ягьуди Пасха байрамда халкъны тилевюне гёре азат этеген адаты болгъан .
40027016	Шо гюнлерде Барабба деген тутулгъан бир белгили жинаятчы адам болгъан .
40027017	Халкъ жыйылгъан заманда , Пилат : — Кимни чыгъаргъанымны сюесиз : Бараббанымы яда Месигь деп айтылагъан Исанымы ? — деп сорай .
40027018	Неге тюгюл де , Пилат ягьудилени башчылары Исаны гюллемекликден тутдургъанын биле болгъан .
40027019	Пилат дуванханада олтуруп турагъанда , къатыны огъар : — О Муъмин Адамгъа бир зат да этме ! Неге тюгюл де , бу гече тюшюмде О Адам саялы мен бек азап чекдим , — деп хабар йибере .
40027020	Амма баш дин къуллукъчулар ва тамазалар , адамлар Бараббаны чыгъармакъны , Исаны буса оьлтюрмекни тилесин деп , оланы мюкюр этелер .
40027021	Шо заман Пилат халкъгъа : Экевюню де къайсын чыгъаргъанымны сюесиз ? — деп сорай . — Бараббаны , — деп жавап берелер олар .
40027022	— Олай буса , Месигь деп айтылагъан Исагъа мен не этейим дагъы ? — деп сорай Пилат . Барысы да бирче огъар : — Хачгъа ил ! — дейлер .
40027023	— Бу не яманлыкъ этген ? — деп сорай о . — Ону хачгъа ил ! — деп дагъы да бек къычыралар олар .
40027024	Пилат гьеч затны этип болмайгъанын ва къазапланыв гючленегенни гёргенде , сув гелтиртип : — Бу Адамны къаны учун мени гюнагьым ёкъ . Муну оьлюмюне сиз оьзюгюз жаваплысыз ! — деп , халкъны алдында къолларын жува .
40027025	Бютюн халкъ : — Ону оьлюмю учун тёгюлген къан оьзюбюзню ва яшларыбызны уьстюнде къалсын ! — деп жавап бере .
40027026	Шо заман о Бараббаны чыгъара . Исаны буса , къамучу булан тюйдюрген сонг , хачгъа илмек учун , асгерлени къолуна бере .
40027027	Сонг гьакимни асгерлери , Исаны бекликге элтип , оьзлени асгер бёлюгюн жыялар .
40027028	Исаны чечиндирип , олар ону уьстюне бир авур къызыл аба гийдирелер .
40027029	Тегенекден таж да эшип , Ону башына салалар , онг къолуна бир таякъ да тутдуралар . Ону алдында тизден чёгюп : — Яшасын ягьудилени пачасы ! — деп , Ону мысгъылламагъа башлайлар .
40027030	Огъар тюкюрелер , башына таякъ булан уралар .
40027031	Ону мысгъыллап ялкъгъан сонг , авур къызыл абаны уьстюнден чечип алалар . Къайтара оьзюню опуракъларын гийдирип , хачгъа илмеге алып гетелер .
40027032	Къыргъа чыгъагъанда , олар киринейли Симон деген биревге къаршы болалар . Исаны илежек хачны гётерип юрюмеге ону борчлу этелер .
40027033	Голгота , демек « Такъаны ери » деп айтылагъан ерге гелгенде ,
40027034	ичмек учун Исагъа оьт къошулуп ярашдырылгъан чагъыр берелер . Иса , ону уртлап къарап , ичме сюймей .
40027035	Асгерлер Исаны хачгъа илген сонг , чёп салып , Ону опуракъларын пайлап алалар .
40027036	Онда олтуруп , Огъар къаравул этелер .
40027037	Ону уьстюне : « Ягьудилени пачасы Иса » , — деп язып , айыбын гёрсетеген такъта салалар .
40027038	Ону булан бирге , бирин онг ягъында , биревюн де сол ягъында , эки талавурчуну да хачгъа илелер .
40027039	Ондан оьтегенлер , башларын чайкъай туруп , Огъар :
40027040	— Гьы , Сен чи , ибадатхананы дагъытып , уьч гюнден ону къайтарып къурагъан Адам эдинг ! Энни Оьзюнгню къутгъар ! Аллагьны Уланы бусанг , илинген хачынгдан тюш гьали ! — деп мысгъыллап сёйлейлер .
40027041	Баш дин къуллукъчулар , дин алимлер ва тамазалар булан бирге , Ону мысгъыллай туруп , булай сёйлейлер :
40027042	— Бу башгъаланы къутгъара эди , Оьзюн буса къутгъарып болмай ! Бу Исрайылны пачасы чы ! Гьали хачдан тюшсюн , шо заман биз де Огъар иман саларбыз !
40027043	О Аллагьгъа аркъа таяй эди . Эгер Аллагь Муну сюе буса , энни къутгъарсын дагъы . О : « Мен Аллагьны Уланыман » , — дей эди чи .
40027044	Иса булан бирче хачгъа илинген талавурчулар да Огъар мысгъыл сёзлер айталар .
40027045	Тюшде сагьат он экиден уьчге ерли бютюн уьлкени къарангылыкъ къуршай . Шо къарангылыкъ сагьат уьчге ерли таймай тура .
40027046	Сагьат уьчлер вакътиде Иса гючлю тавуш булан : — Эли , Эли , лама сабакътаны ? Демек , « Аллагьым , Аллагьым ! Мени не саялы ташлап къойдунг ? » — деп къычыра .
40027047	Онда болгъанлардан бирлери муну эшитгенде : — О Илиясны чакъыра , — дей .
40027048	Оланы бири шоссагьат чабып барып чюпюрек гелтире . Ону ачыгъан чагъыргъа чомуп , таякъны башына да илип , Исагъа авзун бавукъ этмеге узата .
40027049	Бирлери буса : — Къой ! Къарайыкъ , Ону къутгъармагъа Илияс гелерми экен ? — дей .
40027050	Иса , гючлю аваз булан дагъы да къычырып , жан бере .
40027051	Шо мюгьлетде ибадатханадагъы перде , уьстден тюпге ерли ярылып , эки бёлюне , ер тербене , ярлар ярыла .
40027052	Къабурлар ачыла , Аллагьны хыйлы оьлген адамлары тириле .
40027053	Олар , къабурларындан чыгъып , Иса тирилгенден сонг , сыйлы шагьаргъа гирип , бир хыйлы адамлагъа гёрюнелер .
40027054	Юз асгерни башчысы ва ону булан бирче Исагъа къаравул этегенлер ер тербенгенин ва болуп турагъан бары да бу гьарасатны гёрюп , бек къоркъуп : — Гертилей де , О Аллагьны Уланы болгъан , — дейлер .
40027055	Онда Исагъа къуллукъ эте туруп Галилеядан Ону булан гелген бир кёп къатынгишилер де болалар . Олар бу гьарасатгъа арекден къарап туралар .
40027056	Оланы арасында Маждаллы Мариям , Якъуб булан Юсупну анасы Мариям ва Зеведейни уланларыны анасы бола .
40027057	Ахшам болгъанда , Исаны якъчысы болуп тургъан ариматеялы Юсуп деген бир бай гиши геле .
40027058	Пилатны янына барып , о Исаны сюегин бермекни тилей . Шонда Пилат огъар сюекни бермеге буйрукъ эте .
40027059	Сюекни алып , Юсуп Ону таза кетен гебинге чырмай .
40027060	Ону ярны ойдуруп оьзю этдирген янгы къабургъа сала . Къабурну алдына бир уллу таш да къаплап гете .
40027061	Онда Маждаллы Мариям булан бириси Мариям да къабурну къаршысында олтуруп бола .
40027062	Артындагъы гюн , сонгугюн , баш дин къуллукъчулар ва фарисейлер , Пилатны янына жыйылып , булай дей :
40027063	— Гьакимибиз ! Шо ялгъанчы сав заманында : « Уьч гюнден сонг Мен тирилежекмен » , — деп айтгъаны эсибизге тюшюп гетди .
40027064	Шо саялы уьчюнчю гюнге ерли къабурну сакъламагъа буйрукъ бер . Ёгъесе , якъчылары , гече гелип , Ону урлап гетежеклер . Сонг халкъгъа : « Оьлюмден тирилди » , — деп хабар салажакълар . Шо заман бу ахырынчы ялгъан башлапгъысындан да яман болажакъ .
40027065	Пилат олагъа : — Муна сизге къаравуллар . Барып , тийишли гёрген кююгюзде оьзюгюз къаравул этигиз , — дей .
40027066	Олар барып къабурну янына къаравуллар салып , ташны уьстюне мюгьюр де басалар .
40028001	Сонгугюн оьтюп , къаттыгюнню танг вакътисинде , Маждаллы Мариям булан бириси Мариям къабургъа къарамагъа баралар .
40028002	Бирден бир уллу ер тербенив болуп гете . Раббибиз йиберген малайик , кёкден тюшюп , къабурну алдындагъы ташны да авдарып , ону уьстюнде олтуруп токътай .
40028003	Малайикни гёрюнюшю яшмын йимик , гийими буса къар йимик акъ бола .
40028004	Къаравуллар , ондан бек къоркъуп , къартылламагъа башлайлар ва оьлю гьаллы болалар .
40028005	Малайик къатынлагъа булай дей : — Къоркъмагъыз ! Сиз хачгъа илинген Исаны излейгенигизни билемен .
40028006	О мунда тюгюл . Оьзю де айтгъаны йимик , О тирилди . Ювукъ гелигиз . Къарагъыз : О мунда ятгъан эди .
40028007	Тез барып , Ону якъчыларына : « Иса оьлюмден тирилген , сизден алда Галилеягъа барып туражакъ , Ону онда гёрежексиз » , — деп айтыгъыз . Муна , гьали мен сизге айтдым .
40028008	Къатынлар , къоркъув ва уллу сююнч булан алгъасап къабурдан гетип , Исаны якъчыларына хабар бермеге чабалар .
40028009	Бирден олагъа Иса къаршылашып къала ! О якъчыларына : — Салам сизге ! — дей . Олар да ювугъуна барып , Исаны алдында ерге къапланып , Ону аякъларын къучакълайлар ва Огъар сужда этелер .
40028010	Шо заман Иса олагъа : — Къоркъмагъыз ! Барып иман къардашларыма билдиригиз , Галилеягъа гелсинлер , олар Мени онда гёрежеклер , — дей .
40028011	Къатынлар гетгенде , къаравулланы бирлери шагьаргъа барып , бары да болгъан затны баш дин къуллукъчулагъа билдирелер .
40028012	Олар да тамазалар булан бирче жыйылып , бир бири булан сёйлешген сонг , асгерлеге кёп акъча да берип ,
40028013	булай дейлер : — Сиз : « Биз юхлайгъанда , гече якъчылары гелип , Ону сюегин урлап гетгенлер » , — деп айтып къоярсыз .
40028014	Эгер муну гьакъындагъы хабар гьакимге етишсе , биз ону инандырарбыз , сизге де гьеч зат болмажакъ .
40028015	Акъчаны да алып , олар оьзлеге айтгъан кюйде этелер . Бу хабар бугюнге ерли ягьудилени арасында шо кюйде такрарланып тура .
40028016	Он бир де якъчысы буса Галилеягъа , Иса айтгъан тавгъа , гете .
40028017	Исаны гёрген заманда , Огъар сужда этелер , бирлери буса шеклик этелер .
40028018	Иса да , олагъа ювукъ барып , булай дей : — Кёкде ва дюньяда бютюн гьакимлик Магъа берилген .
40028019	Шолайлыкъда , барыгъыз , бары да халкъланы Мени якъчыларым этигиз . Атаны , Уланны ва Аллагьны Ругьуну да аты булан оланы сувгъа чомуп , Аллагьгъа тапшуругъуз .
40028020	Оланы Мен сизге буюргъан бары да затны юрютмеге уьйретигиз . Мен де ахыр замангъа ерли даим сизин булан болажакъман .
41001001	Аллагьны Уланы Иса Месигьни гьакъындагъы Сююнч Хабарыны аввалы .
41001002	Ешая пайхаммарны китабында булай язылгъан : Муна , Мен Сени алдынга Оьзюмню чавушумну йиберемен . О Сени алдынгда ёлунгну гьазирлежек Дангылда биревню гючлю сеси эшитиле : « Раббибизге ёл гьазирлегиз ! Огъар ёлланы тюз этигиз ! »
41001003	
41001004	Шолай Ягьия пайхаммар арагъа чыгъып , дангылда булай сёйлемеге башлай : — Товба этигиз , сувгъа чомдуртуп , оьзюгюзню Аллагьгъа тапшуртугъуз , шо заман Аллагь сизин гюнагьларыгъызны гечежек .
41001005	Бютюн Ягьудея топурагъындан ва Ерусалимден адамлар ону янына гелип , гюнагьларына мюкюр болалар . Ягьия да оланы , Ёрдан оьзенде сувгъа чомуп , Аллагьгъа тапшура .
41001006	Ягьияны тюе юнден этилген опурагъы , белинде къайыш белбаву болгъан . Ону ашы къыр бал ва ченгертки болгъан .
41001007	О инсанлагъа булай сёйлей : — Менден сонг менден къудратлысы гележек . Мен Ону багъынчагъына да гелмеймен .
41001008	Мен сизин , сувгъа чомуп , Аллагьгъа тапшураман , О буса сизин Аллагьны Ругьуна чомажакъ .
41001009	Шо гюнлерде Ягьия , Галилеяны Назарет шагьарындан гелген Исаны Ёрдан оьзенде сувгъа чомуп , Аллагьгъа тапшура .
41001010	Иса сувдан чыгъып гелегенде , шоссагьат кёк ачылып , Аллагьны Ругьу гёгюрчюндей Ону янына гелегени гёрюне .
41001011	Кёкден : — Сен Мени сююмлю Уланымсан . Сенде Мени къуванчым ! — деген бир сес чалына .
41001012	Шоссагьат Аллагьны Ругьу Исаны дангылгъа бармагъа борчлу эте .
41001013	Онда Иса къыркъ гюнню узагъында иблисни ягъындан сыналып тура . Иса къыр гьайванланы арасында тура ва малайиклер Огъар къуллукъ этелер .
41001014	Ягьияны тутуп туснакъгъа салгъан сонг , Иса , Аллагьны Сююнч Хабарын билдире туруп , Галилеягъа геле .
41001015	— Заман етишди . Аллагь сизге гьакимлик этежек заман ювукълаша тура ! Товба этигиз ва Сююнч Хабарны къабул этигиз , — дей О .
41001016	Бир керен Галилея кёлню ягъасындан оьтюп барагъанда , Иса Симонну ва ону иниси Андрейни кёлге тор ташлай туруп гёре . Олар балыкъчылар болгъанлар . Иса олагъа :
41001017	— Гелигиз ! Мени артыма тюшюгюз ! Мен сизин балыкъ тутагъанлар тюгюл , инсан тутагъанлар этермен , — дей .
41001018	Олар торларын да къоюп , шоссагьат Ону арты булан гетелер .
41001019	Бираз ари бара туруп , Иса Зеведейни уланы Якъубну ва ону иниси Югьанны гёре . Олар къайыкъда олтуруп , торлар ярашдыра болгъан .
41001020	Иса шоссагьат оланы чакъыра . Олар къуллукъчулары булан бирче атасы Зеведейни къайыкъда да къоюп , Ону арты булан гетелер .
41001021	Олар Капернагьумгъа гелелер . Сонгугюн Иса , шоссагьат синагоггъа барып , адамлагъа Аллагьны каламын англатмагъа башлай .
41001022	О англатагъан затлагъа барысы да гьайранлыкъ этелер . О дин алимлер йимик тюгюл , Аллагь берген гьакимлиги булангъы бир адам йимик уьйрете .
41001023	Шо вакъти синагоггъа жинли бир адам гирип геле .
41001024	О : — Сен бизден не сюесен , гьей назаретли Иса ? Бизин дагъытма гелгенмисен ? Мен Сени Ким экенингни таныйман — Аллагьны Сыйлысысан , — деп къычыра .
41001025	Шонда Иса жинге : — Тын ! Ондан чыкъ ! — деп буюра .
41001026	Сонг жин о адамны чайкъай , гючлю тавуш этип къычыра ва ондан чыгъып тая .
41001027	Барысы да шогъар гьайран болуп , бир бирине : — Бу недир ? Бу бир янгы уьйретивмю ? О жинлеге гючю булан буйрукъ эте , олар да Огъар таби болалар , — деп бир бирине сёйлемеге башлайлар .
41001028	Шоссагьат Исаны гьакъындагъы хабар бютюн Галилеяны айлана якъларына яйыла .
41001029	Синагогдан чыгъып , Иса Якъуб ва Югьан булан бирче Симонну ва Андрейни уьюне бара .
41001030	Симонну къайнанасы гючлю иссиликден авруп ята болгъан ва гьазиринде шону гьакъында Исагъа айталар .
41001031	О да къатынгъа ювукъ барып , къолундан тутуп тургъуза , ону иссилиги тайып къала . Сонг къатын да туруп , олагъа тепси къура .
41001032	Гюн артагъан заманда , Ону янына бары да авруйгъанланы ва жинли адамланы гелтирмеге башлайлар .
41001033	Бютюн шагьарны халкъы къапу алгъа жыйыла .
41001034	Иса гьар тюрлю аврувлардан азап чегип турагъан хыйлы аврувланы сав эте , хыйлы жинлени къувалай . Иса жинлеге Оьзю Ким экенни билегенин сёйлемесин деп къатты кюйде бувара .
41001035	Эртен кёп тез туруп , Иса къыргъа чыгъа ва янгыз ерге барып , онда дуа эте .
41001036	Симон ва ону булан бирге болгъанлар Исаны арты булан алгъасайлар .
41001037	Ону табып : — Барысы да Сени излейлер , — дейлер .
41001038	Иса олагъа : — Башгъа ерлеге , ювукъдагъы юртлагъа барайыкъ . Онда да Мен Сююнч Хабарны билдирме герекмен . Мен шону учун гелгенмен , — дей .
41001039	Синагогларда Аллагьны каламын англата ва жинлени къувалай туруп , О бютюн Галилеяны айлана .
41001040	Яман гён аврувлу бир адам Огъар ювукълашып , тизден туруп : — Эгер сюйсенг , Сен мени сав этип болажакъ эдинг , — деп ялбара .
41001041	Иса языкъсына ва къолун узатып , авруйгъан адамгъа тийип : — Сюемен , сав бол , — дей .
41001042	Шоссагьатына сав болуп , ону авруву тайып къала .
41001043	Иса шоссагьат аврувну йиберегенде , огъар къатты кюйде булай бувара :
41001044	— Вёре , биревге де айтмассан , барып дин къуллукъчугъа гёрюн . Аврувдан тазалангъанынг саялы , Муса буюргъан кюйде къурбан эт . Къурбан этгенинг сени къолай болгъанынга шагьатлыкъ этежек .
41001045	Амма бу адам чыгъып гетип , оьзюне болгъан ишни гьакъында айта туруп , токътавсуз хабар билдирмеге башлай . Бу себепден Иса ачыкъдан шагьаргъа дагъы гирип болмай , адам ёкъ чет ерлерде токътайгъан бола . Шо заманда да Ону янына бары да ерлерден адамлар гелелер .
41002001	Бир нече гюнден сонг Иса Капернагьумгъа къайтып геле ва Ону уьйге къайтгъаны шагьаргъа белгили бола .
41002002	Онча да кёп халкъ жыйыла чы , гьатта эшик алда сама бош ер болмай . Иса олагъа Сююнч Хабарны билдире .
41002003	Дёрт адам ону янына тербенип болмай авруйгъан бир адамны гётерип гелтире .
41002004	Амма жыйылгъан халкъны кёбюнден олар Исагъа ювукъ барып болмайлар . Шо заман олар уьйню Иса токътагъан ерини уьстюнден къалкъыны тешип , тешик этелер ва шондан таба аврувну тёшеги булан бирче тюпге тюшюрелер .
41002005	Аврувну гелтиргенлени иманы барын гёрюп , Иса тербенмейген шо адамгъа : — Балам , сени гюнагьларынгдан гечилди , — дей .
41002006	Онда дин алимлерден бир нечеси олтуруп :
41002007	— Неге Бу Адам капирлик эте ? Бир Аллагьдан башгъа гюнагьларындан гечмеге ким бола ? — деп ойлашалар .
41002008	Иса шоссагьат дин алимлени ойларын ругьу булан билип , олагъа булай дей : — Сиз неге олай ойлашасыз ?
41002009	Къайсы рагьатдыр , тербенмей авруйгъан адамгъа : « Сени гюнагьларынгдан гечилди » , — демекми , ёгъесе : « Туруп , ятывунгну да алып , юрюп йибер » , — демекми ?
41002010	Мени , Инсанны Уланыны , бу дюньяда гюнагьлардан гечмеге къудратым барны сиз гьали гёрежексиз . Сонг аврувгъа булай дей :
41002011	— Туруп , ятывунгну да алып , уьюнге бар .
41002012	О туруп , шоссагьат ятывун да алып , барысыны да гёз алдында къыргъа чыгъа . Барысы да гьайран болуп къалалар ва биз булай затны бир заманда да гёрмегенбиз деп , Аллагьгъа макътав этелер .
41002013	Иса дагъы да кёлню ягъасына бара . Бютюн халкъ да Ону янына жыйыла . Иса олагъа Аллагьны каламын англатмагъа башлай .
41002014	Оьтюп барагъанда , Иса ясакъ жыягъан ерде олтургъан Алфайны уланы Левийни гёре ва огъар : — Гел , Мени артыма тюш ! — дей . О да туруп , Ону булан гете .
41002015	Бир керен Иса Левийни уьюнде олтуруп ашап турагъанда , Иса ва Ону якъчылары булан онда бир хыйлы ясакъчылар ва гюнагьлылар болгъан . Исаны артына тюшген бу кюйде кёп тюрлю халкъ болгъан .
41002016	Иса ясакъчылар ва гюнагьлылар булан ашайгъанын гёрюп , дин алимлер ва фарисейлер Ону якъчыларына : — О чу ясакъчылар ва гюнагьлылар булан бирче олтуруп ашап ичип тура — дейлер .
41002017	Шону эшитип , Иса олагъа : — Эмчи савлагъа тюгюл , аврувлагъа тарыкълы бола . Мен муъминлени тюгюл , гюнагьлыланы товба этмеге чакъырмакъ учун гелгенмен , — дей .
41002018	Шо гюнлерде Ягьияны якъчылары ва фарисейлени якъчылары ораза тута болгъан . Бир нече адам гелип Исагъа : — Ягьияны ва фарисейлени якъчылары ораза туталар , Сени якъчыларынг неге тутмайлар ? — деп сорайлар .
41002019	Иса олагъа булай жавап бере : — Гиевнёгерлер тойда гиев булан бирче олтургъанда , ораза тутармы ? Оьзлер булан бирче гиев бар чакъы олар ораза тутуп болмаслар .
41002020	Амма оланы янындан гиевню алып гетеген гюн гелер , шо заман олар да ораза тутарлар .
41002021	Эсги опуракъгъа бирев де янгы къумачдан ямав салмас . Шолай этсе , салынгъан ямав гирип , гиччи болур , опуракъны тартышдырып йыртар , йыртыгъы да дагъы да уллу болур .
41002022	Гьеч бирев де эсги тулукълагъа янгы чагъырны тёкмес . Тёксе , янгы чагъыр тулукъланы йыртар ва чагъыр да тёгюлер , тулукълар да ярахсыз болур . Янгы чагъырны янгы тулукълагъа тёгер .
41002023	Бир керен сонгугюн Иса ашлыкъ чачылгъан авлакъдан оьтюп бара болгъан . Ёл бойда Ону якъчылары будай башланы юлкъмагъа башлайлар .
41002024	Фарисейлер Огъар : — Гёремисен , сонгугюн гьарам затны олар неге этелер ? — деп сорайлар .
41002025	Иса олагъа булай жавап бере : — Оьзю де , ону булангъылар да ач , гьажатлы болгъан заманда , Давут этген затны гьакъында сиз охумагъанмысыз ?
41002026	Дин къуллукъчуланы башчысы Авиятарны заманында , Давут Аллагьны уьюне гирип , Аллагь учун гелтирилген ва Мусаны къанунуна гёре дин къуллукъчулардан башгъа биревге де ашамагъа буюрмайгъан экмеклени оьзю де ашап , оьзю булан болгъанлагъа да бергенни гьакъында охумагъанмысыз ?
41002027	— Инсан сонгугюн учун тюгюл , сонгугюн инсан учун яратылгъан .
41002028	Шогъар гёре Мен , Инсанны Уланы , сонгугюнню де уьстюндеги гьакимимендир , — дей Иса олагъа .
41003001	Иса башгъа бир сонгугюн синагоггъа геле . Онда къолу къуругъан бир адам болгъан .
41003002	Бир биревлер Исаны айыпламакъ учун , сонгугюн О биревню сама сав этмесми экен деп къаравуллап токътагъан болгъан .
41003003	Иса къолу къуругъан адамгъа : — Туруп , ортагъа чыкъ ! — дей .
41003004	Олагъа буса : — Сонгугюн яхшылыкъ этме герекми яда яманлыкъ этме герекми ? Жанын къутгъарма герекми яда оьлтюрме герекми ? — деп сорай . Амма олар гьеч сёйлемей токътайлар .
41003005	Иса айланасындагъылагъа къазапланып къарай . Оланы юреклерини енгилмейгенлиги Ону пашман эте . Сонг о адамгъа : — Къолунгну узат ! — дей . О къолун узата , о да алда йимик сав болуп къала .
41003006	Фарисейлер къыргъа чыгъып , шоссагьат Гьиродну якъчылары булан Исаны оьлтюрмек учун , Огъар къаршы бир питне къурмагъа башлайлар .
41003007	Иса буса якъчылары да булан кёлге багъып бара . Галилеядан ва Ягьудеядан гелген кёп халкъ да Ону арты булан гете .
41003008	Ерусалимде , Идумеяда , Ёрдан оьзенни ари ягъында , Сурну ва Сайданны айлана якъларында яшайгъан кёп халкъ , Иса этеген ишлени эшитип , жыйылып Ону янына геле .
41003009	Жыйылгъан шо халкъ Оьзюню уьстюне ябурулуп , таптап къоймасын учун , Иса якъчыларына бир къайыкъ гьазирлеп къойсун деп тапшура .
41003010	Иса кёплени сав этгени саялы , Огъар къолу булан бир узатылып тиймек учун , аврувлар Ону уьстюне ябурулалар .
41003011	Жинлер Исаны гёрген заманда , Ону алдында ерге къапланып ятып : — Сен Аллагьны Уланысан ! — деп къычыра .
41003012	Амма Иса Оьзюню гьакъында башгъалагъа билдирмесин деп , олагъа къатты кюйде бувара .
41003013	Иса тавгъа оьрлене ва Оьзю танглагъанланы янына чакъыра . Олар да Ону янына гелелер .
41003014	Олар Иса Оьзю танглагъан ва элчилер деп ат берген он эки адам болгъан . Олар даим Иса булан бирче болмагъа герек болгъан . Иса оланы Сююнч Хабар билдирмек учун ,
41003015	аврувланы сав этмеге ва жинлени къуваламагъа гючю болсун учун сайлай .
41003016	О сайлагъан он эки де адам булардыр : Симон ( Иса огъар Петер деп ат берген ) ,
41003017	Зеведейни Якъуб деген уланы ва Якъубну иниси Югьан ( Иса олагъа Бени Регеш , демек « Кёк кёкюревню уланлары » деп ат берген ) ,
41003018	Андрей , Филип , Бартолмай , Маттай , Тома , Алфайны уланы Якъуб , Тадай , Элинсюер деп айтылагъан Симон
41003019	ва артда Исагъа хыянатлыкъ этген Ягьуда Искариет .
41003020	Сонг Иса уьюне къайта ва онда онча да кёп халкъ жыйыла чы , Исаны ва Ону якъчыларыны гьатта ашамагъа да имканлыгъы болмай .
41003021	Исаны къардашлары шону эшитген заманда , Ону алмагъа геле , неге тюгюл : « О гьакъылдан тайышгъан » , — дей болгъанлар .
41003022	Ерусалимден гелген дин алимлери : « Ону ичине Зензебил гирген » ва « Жинлени буса О жинлени башчысыны гючю булан къувалай » , — деп сёйлейлер .
41003023	Шо заман Иса , оланы Оьзюню янына чакъырып , олагъа масаллар булан сёйлемеге башлай : — Иблис иблисни нечик къувалап бола ?
41003024	Эгер бир пачалыкъ экиге бёлюнсе , шолай пачалыкъ тозулар .
41003025	Яда бир агьлю экиге бёлюнсе , шолай агьлю яшап болмас .
41003026	Эгер иблис оьз оьзюне къаршы чыгъып , ону гючю бёлюнген буса , о сав къалмас , огъар ахыр къобар .
41003027	Гючлю бир адамны уьюне гирип , бир алдын ону байламаса , бирев де ону уьюн урламагъа болмас . Шондан сонг ону уьюн урламагъа бажарылар .
41003028	Гертисин сёйлеймен сизге : адамлар этген не гюнагь иш де , не капирлик де гечилежек .
41003029	Амма Аллагьны Ругьуна капир сёйлегенден бир заманда да гечилмес . О даимлик гюнагьы булан такъсырлы .
41003030	Иса бу сёзлени адамлар : « Огъар жин гирген » , — деп сёйлейгени саялы айта .
41003031	Сонг Исаны анасы ва инилери гелелер . Оьзлер къырда къалып , Ону чакъырмагъа йиберелер .
41003032	Ону айланасында кёп халкъ олтургъан болгъан . Огъар : — Къырда Сени ананг ва инилеринг гелип , Сени сорайлар , — дейлер .
41003033	Иса олагъа : — Мени анам ва инилерим кимлердир ? — деп жавап бере .
41003034	Оьзюню айланасында олтургъанлагъа гёз къаратып : — Мени анам ва инилерим муна булардыр .
41003035	Аллагь сюегенни этеген гьар ким Мени иним , къызардашым , анамдыр , — дей .
41004001	Иса дагъы да кёлню ягъасында халкъгъа Аллагьны каламын англатмагъа башлай . Ону айланасына оьтесиз кёп халкъ жыйыла . Шо саялы О къайыкъгъа да минип , бираз ари юзе , халкъ буса кёлню ягъасында къала .
41004002	Иса олагъа масаллар булан кёп затланы уьйрете . О уьйрете туруп , булай дей :
41004003	— Тынглагъыз ! Чачывчу чачмагъа чыгъа .
41004004	О чачагъанда , урлукъланы бирлери ёл ягъагъа тюшюп къала . Къушлар гелип оланы чёплеп ашайлар .
41004005	Бирлери , топурагъы аз ташкъатыш ерге тюшюп , узакъ къалмай чыгъа , неге тюгюл онда топуракъны къатлаву сай .
41004006	Гюн чыкъгъанда , оьсюмлюклер сёнюп къала . Тамуру терен болмагъангъа гёре , олар къуруп къала .
41004007	Бирлери тегенекликге тюше . Тегенеклер оьсюп , урлукъланы оьсме къоймай , янча ва олар тюшюм бермей .
41004008	Башгъа урлукълар берекетли топуракъгъа тюше , оьсюп оьрге гётерилмеге башлай . Оланы да бирлери юз , оьзгелери алтмыш , башгъалары буса отуз керен артыкъ тюшюм бере .
41004009	Сонг Иса : — Къулакълары барлар эшитсинлер ! — дей .
41004010	Халкъ тозулгъанда , Исаны он эки элчиси ва оьзге якъчылары Огъар масалланы гьакъында сорай .
41004011	О да олагъа булай дей : — Аллагь нечик гьакимлик этегенни сырларын сизге билмеге гюч берилген . Амма башгъалагъа бары да зат масаллар булан сёйлене .
41004012	Мен олагъа масаллар булан сёйлейгенимни себеби : Олар тынглап туражакълар — амма англамажакълар , къарап туражакълар — амма гёрмежеклер . Ёгъесе , олар товба этер эди ва оланы гюнагьлары гечилмеге болур эди .
41004013	Иса сонг олагъа булай дей : — Сиз бу масалны англамадыгъызмы ? Олай буса башгъа масалланы нечик англамагъа болурсуз ?
41004014	Чачывчуну чачагъаны Аллагьны каламыдыр .
41004015	Бир биревлер ёл ягъагъа чачылгъан урлукълагъа ошайлар . Олар каламны эшите , амма шоссагьат иблис гелип , оланы юреклерине чачылгъан каламны чыгъарып ала .
41004016	Башгъалары буса ташкъатыш ерлеге чачылгъан урлукълагъа ошайлар . Олар Аллагьны каламын эшитгенде , ону бек сююп , шоссагьатына къабул этелер .
41004017	Амма олар оьзлени юреклеринде каламны тамурлашма къоймайгъаны саялы , о ончакъы узакъ турмай . Бир тюрлю аваралар чыкъгъанда яда калам учун гьызарлав башлангъанда буса , олар шоссагьат иманындан чыгъып къалалар .
41004018	Бирлери тегенекли ерге чачылгъан урлукълагъа ошай . Олар каламны эшителер ,
41004019	амма бу дюньяны къайгъысы , байлыкъгъа дамагькарлыкъ ва башгъа хыяллар оларда ону сёндюре , о да тюшюм гелтирмей .
41004020	Башгъалары берекетли топуракъгъа чачылгъан урлукълагъа ошай . Олар каламны эшитип къабул этегенлердир . Олар яхшы тюшюм гелтирелер , бириси юз , оьзгеси алтмыш , башгъасы буса отуз керен артыкъ тюшюм гелтирелер .
41004021	Иса олагъа булай дей : — Чыракъны уьйге уьстюне бёттёбен савут къаплап яда тахны тюбюне салмакъ учун гелтиреми ? Чыракъны гёрюнеген ерге орнатмакъ учун тюгюлмю дагъы гелтирегени ?
41004022	Бир яшыртгъын зат да билинмей къалмажакъ , бир сыр да ачылмай къалмажакъ .
41004023	Эшитме къулакълары барлар эшитсинлер !
41004024	Иса булай давам эте : — Эшитген затыгъызны уьстюнден ойлашыгъыз . Башгъаланы нечик оьлчев булан оьлчесегиз , сизге де шолай оьлченер , дагъы да къошулар .
41004025	Кимники бар буса , огъар дагъы да берилежек . Кимники ёкъ буса , барлары да алынажакъ .
41004026	— Аллагьны гьакимлиги нечик затдыр ? Айтайыкъ , бир адам топуракъгъа урлукъ чача .
41004027	Гечелер о юхлай , гюндюзлер тура . Шо вакътини ичинде урлукъ чыгъа , оьсе . О буса шо нечик болагъанны билмей .
41004028	Топуракъ оьзлюгюнден гелим бере : башлап отну , сонг башын , ондан сонг баш толтуруп бюртюкню чыгъара .
41004029	Бюртюк бишгенде буса , шо гьазиринде о оракъ ора . Неге тюгюл де , оракъны заманы етишген .
41004030	— Аллагьны гьакимлигин дагъы да не булан тенглешдирме болабыз ? Яда ону не масал булан англатмагъа бажарыла ?
41004031	О гиччинев урлукъ йимик . Шо урлукъ бары да урлукълардан инг де гиччиси ,
41004032	оьсген заманда буса , бары да оьсюмлюклерден бек оьсюп , терек йимик болуп къала . Ону уллу бутакъларыны салкъынында къушлар уялар тигип сыйынма болалар .
41004033	Адамлар англап болагъан чакъы Иса оланы дагъы да булай кёп масаллар булан уьйретип тура .
41004034	Масалсыз олагъа гьеч бир зат да айтмай . Оьзюню якъчыларына буса янгыз къалгъанда , бары да затны англатып бере .
41004035	Шо гюн ахшам болгъанда , Иса якъчыларына : — Кёлню бириси ягъына барайыкъ , — дей .
41004036	Олар да халкъны къоюп , Исаны янына къайыкъгъа минип , ёлгъа тюшелер . Олар булан бирче башгъа къайыкълар да бола .
41004037	Гючлю алатолпан гётерилип гете . Толкъунлар уруп , къайыкъны сувдан толтурмагъа башлай .
41004038	Иса къайыкъны арт янында , ястыкъгъа баш да этип , юхлап тура . Якъчылары Ону уятып : — Устаз ! Бизин батып бара турагъаныбызда Сени гьеч аваранг ёкъму ? — деп сорайлар .
41004039	О да уянып , елге токътамагъа буюра ва кёлге : — Токъта ! Сабур бол ! — дей . Ел тына ва бир шыплыкъ болуп къала .
41004040	Иса якъчыларына : — Неге булай къоркъасыз ? Сизин бир де иманыгъыз ёкъму ? — дей .
41004041	Олар оьтесиз бек къоркъалар ва : — Еллер де , кёл де Оьзюне таби болагъан Бу Кимдир ? — деп бир бирине сёйлейлер .
41005001	Олар Галилея кёлню бириси ягъына , герасалыланы топурагъына гелелер .
41005002	Иса къайыкъдан чыкъгъанда , бир жинли адам къабурлардан чыгъып , шоссагьат Ону къаршылай .
41005003	Биревню де къабурларда яшайгъан бу адамны къолларын шынжырлар булан байлап , бутларын бугъавлап токътатма гючю етмей болгъан .
41005004	Бир нече керенлер шынжырлар ва бугъавлар булан бегитсе де , о шынжырланы уьзюп , бугъавланы бузуп къутула болгъан . Биревню де ону енгип токътатма гючю етмей болгъан .
41005005	Даим гечеси гюню булан тавларда ва къабурларда акъыра ва ташлагъа уруна туруп тура болгъан .
41005006	Исаны гелегенин арекденокъ гёрюп , о чабып барып , Ону алдында тобукъларындан тура .
41005007	Гючлю тавуш булан къычырып : — Гьей Иса , Аллагьу Тааланы Уланы ! Менден не сюесен ? Аллагьны аты булан тилеймен Сагъа : магъа азап берме ! — дей .
41005008	Неге тюгюл де , Иса : « Гьей жин ! Бу адамны ичинден чыгъып тай ! » — деп айтгъан болгъан .
41005009	Сонг Иса огъар : — Сени атынг кимдир ? — деп сорай . — Легион , — деп жавап бере о , неге тюгюл ону ичине кёп жинлер гирген болгъан .
41005010	Жинлер Исагъа оьзлени бу ерлерден къуваламасын деп кёп ялбаралар .
41005011	Онда тав бетде отлайгъан бир уллу донгуз сирив болгъан .
41005012	Жинлер Исагъа : — Бизин шу донгузланы ичине гирме къой , шоларда ерлешейик , — деп тилейлер .
41005013	Иса да олагъа шоссагьат изну бере . Жинлер де , адамлардан чыгъып , донгузланы ичлерине гирелер . Эки мингге ювукъ донгузу булангъы сирив чабып йиберип , учурумдан таба кёлге тюшюп , сувгъа бата .
41005014	Донгуз сакълагъанлар къачып гетип , шагьарда ва юртларда бу хабарны яя . Адамлар да болгъан бу ишлеге къарамагъа чыгъалар .
41005015	Олар Исаны янына гелгенде , ичинден жинлер чыкъгъан адам гийинип олтургъанын , ону башында гьакъылы барын гёргенде , къоркъалар .
41005016	Бу ишни гёргенлер жинли адам ва донгузлар булан не болгъанын гелгенлеге англаталар .
41005017	Шо заман бары да адамлар Исагъа оьзлени ерлеринден гетсин деп тилемеге башлайлар .
41005018	Иса гетмеге деп къайыкъгъа минген заманда , ичинден жинлер чыкъгъан адам Ону булан бирче бармагъа оьзюне де изну берсин деп тилей .
41005019	Амма Иса огъар изну бермей ва : — Уьюнге барып , Раббинг сагъа этген бары да затны ювукъларынга айт , Раббинг сагъа Оьзюню рагьмусун нечик гёрсетгенни англат , — дей .
41005020	О адам гетип , оьзю учун Иса нелер этгенин Оншагьар деген ерде айтмагъа башлай . Барысы да тамаша болуп къалалар .
41005021	Иса къайыкъ булан дагъы да къайтып бириси якъгъа чыкъгъанда , Ону янына кёп халкъ жыйыла . О кёлню ягъасында къала .
41005022	Онда синагогну башчысы болгъан Яир деген бир адам геле . Исаны гёргенде , о ерге къапланып , Ону аякъларына баш ура .
41005023	— Къызым авруп оьле тура . Гелип , огъар къолунгну бир тийдирсенг , о сав болуп , яшап къалажакъ эди ! — деп ялбармагъа башлай .
41005024	Иса ону артына тюшюп гете . Исаны арты булан , Огъар ябурулуп кёп халкъ да юрюй .
41005025	Онда он эки йылны узагъында къаны гетип авруйгъан бир къатын болгъан .
41005026	О кёп азап чегип тура болгъан . Огъар кёп эмчилер кёмек этме къарагъан . Олар учун о барын ёгъун чыгъаргъан . Амма ону гьалы къолайлашмагъан , дагъы да бузукълашгъан .
41005027	Исаны гьакъындан эшитгенде , халкъны арасындан артдан таба Ону ювугъуна барып , бу къатын узатылып Ону опурагъына тие .
41005028	Неге тюгюл де : « Ону опурагъына бир сама тийсем , сав болуп къалажакъ эдим » , — деп ойлаша .
41005029	Шоссагьатына ону къаны гетегени токътай ва къатын къаркъарасы аврувдан тазалангъанын гьис эте .
41005030	Шоссагьат Иса , Оьзюню эмли къудраты таъсир этгенни билип , бурулуп халкъгъа къарай ва : — Мени опурагъыма ким тийди ? — деп сорай .
41005031	Якъчылары Огъар : — Халкъ Сагъа багъып ябурулуп гелегенни гёресен чи , Оьзюнг : « Магъа ким тийди ? » — деп сорайсан , — дейлер .
41005032	Амма Оьзюне тийген ким экенни билме сююп , О айланасына къарай .
41005033	Шо заман оьзюне не болгъанны англап , бу къатын къоркъуп къартыллай туруп , Исаны аякъларына баш ура ва Огъар болгъан затны герти кюйде айта .
41005034	Иса огъар : — Къызым , иманынг сени сав этди . Эсен аман бар , аврувунгдан дагъы инжиме , — дей .
41005035	Иса шо сёзлени сёйлеп турагъанда , синагогну башчысы Яирни уьюнден адамлар гелип : — Сени къызынг оьлдю . Устазны негьакъ авара этмеге негер тарыкъдыр ? — дейлер .
41005036	Амма Иса оланы сёзлерин эшитгенде , Яирге : — Къоркъма , янгыз иман салып къой , — дей .
41005037	Иса Петерден , Якъубдан ва Якъубну иниси Югьандан башгъа биревге де Оьзю булан гелмеге изну бермей .
41005038	Олар синагогну башчысыны уьюне гелелер ва Иса къавгъаны , къычырып йылап яс этеген адамланы гёре .
41005039	О ичине гире ва олагъа : — Бу пашманлыкъ , яс негер тарыкъдыр ? Къыз оьлмеген , о юхлап тура , — дей .
41005040	Олар буса Ону уьстюнден кюлеп къоялар . О бары да адамланы къыргъа чыгъартдыргъан сонг , къызны атасын , анасын ва Оьзю булан болгъан уьч де якъчысын да алып , къыз ятгъан ерге гире .
41005041	Къызны къолундан тутуп , огъар : — Талита къум ! — дей . Бу сёз : « Къызым , сагъа айтаман , тур ! » — демекдир .
41005042	Он эки яшындагъы къыз , шоссагьат туруп , юрюмеге башлай . Муну гёргенлер бу ишге бек гьайранлыкъ этип къалалар .
41005043	Иса олагъа : — Бу ишни бирев де билмесин ! — деп къатты кюйде бувара ва къызгъа ашамагъа бир зат беригиз деп буюра .
41006001	Иса , ондан чыгъып , оьз шагьарына геле . Якъчылары да Ону булан гелелер .
41006002	Сонгугюн болгъанда , Иса синагогда адамлагъа Аллагьны каламын англатмагъа башлай . Кёплер Огъар тынглагъан сонг , тамаша болуп къалалар . Олар булай дей : — Бу Адам бу затланы къайдан уьйренген ? Бугъар берилген бу гьакъыл недир ? Муну къоллары булан этилеген бу аламатлар нени англата ?
41006003	Мариямны уланы , Якъубну , Юсупну , Ягьуданы ва Симонну агъасы агъач уста Бу сама тюгюлмю ? Къызардашлары мунда , бизин арабызда , яшамаймы ? — деп сорайлар . Олар да Исагъа абур этмей .
41006004	Иса да олагъа : — Пайхаммарны бары да ерлерде абуру бардыр , янгыз оьз ватанында , оьзюню адамларыны арасында ва оьз уьюнде ону абуру ёкъдур , — дей .
41006005	Шо саялы онда Иса гьеч бир муъжизат гёрсетип болмай . Янгыз бир нече авруйгъан адамланы уьстюне къолун узатып , оланы сав эте .
41006006	Оланы имансызлыгъына къарап , Иса тамашалыкъ эте . Сонг адамлагъа Аллагьны каламын англатмагъа айланадагъы юртлагъа гете .
41006007	Он эки де элчисин Оьзюню янына чакъырып , Иса оланы экев экев этип йибермеге башлай , олагъа жинлени къувалама къудрат бере .
41006008	Ёлгъа оьзлер булан бир таякъдан башгъа дагъы бир зат да — не экмек , не дорба , не кисесине акъча алмасынлар деп тапшура .
41006009	Олагъа чарыкълар гийсинлер ва уьстюне де гийгенинден башгъа дагъы гёлек алмасынлар деп буюра .
41006010	Олагъа булай дей : — Къайсы ерде бир уьйге гирсегиз , о ерден гетгинче , шо уьйде къалыгъыз .
41006011	Баргъан еригизде сизин къабул этмесе ва сёзлеригизге тынгламаса , ондан чыгъагъанда , аякъларыгъыздагъы чангны да силкип тайдырыгъыз . Бу олар учун буварыв болажакъ .
41006012	Олар ёлгъа чыгъалар ва инсанланы товба этмеге чакъыралар .
41006013	Олар хыйлы жинлени къувалайлар ва бир кёп аврувланы зайтун май сюртюп сав этелер .
41006014	Гьирод гьаким Исаны гьакъында эшите , неге тюгюл Ону аты яхшы белгили болгъан . Халкъ : « Бу Адам оьлюмден тирилген Ягьия пайхаммардыр . Шо саялы бу муъжизатланы О гёрсете » , — дей .
41006015	Башгъалары да : « О Илияс пайхаммардыр » , — дей . Бирлери де : « О бырынгъы пайхаммарлар йимик бир пайхаммардыр » , — дей .
41006016	Муну эшитгенде , Гьирод : « О мен башын гесдирген Ягьиядыр , о оьлюмден тирилген » , — дей .
41006017	Ягьия Гьиродгъа : « Сагъа агъанг Филипни алдынгъы къатыны Гьиродияда булан уьйленмеге ярамай » , — деп бир нече керенлер айтгъан болгъан . Гьиродияда себеп болуп , Гьирод , Ягьияны тутуп бугъавлап , туснакъгъа салмагъа буйрукъ берген .
41006018	
41006019	Гьиродияда Ягьиядан ачув алма сююп , ону оьлтюртмеге сюе , тек шону этип болмай .
41006020	Неге тюгюл де , Ягьия бир сыйлы ва муъмин адам экенин билип , Гьирод ондан къоркъа ва ону къоруп сакълай . Гьирод Ягьияны сёзлерине бек сююп тынгласа да , олар ону даим рагьатсызландыра болгъан .
41006021	Оьзю тувгъан гюнюн белгилеп , Гьирод оьзюню айтылгъан адамлары , асгербашчылары , ва Галилеяны абурлу адамлары учун къонакълыкъ къургъанда , онгайлы гюн гелип къала .
41006022	Гьиродияданы къызы шонда гирип гелип , бийиме башлагъанда , о Гьиродну ва ону булан олтургъанланы кепине геле . Пача бу къызгъа : — Сен менден не тилесенг де , мен сагъа бережекмен .
41006023	Менден не зат тилесенг де , гьатта пачалыгъымны яртысын тилесенг де , бережекмен , — деп ант эте .
41006024	Къыз да чыгъып , анасына : — Не тилейим ? — деп сорай . — Ягьия пайхаммарны башын гес деп тиле , — дей анасы .
41006025	Къыз шоссагьат алгъасап , пачаны янына барып , огъар : — Тепсиге де салып , магъа буссагьат Ягьия пайхаммарны башын бергенингни сюемен , — дей .
41006026	Пача бек пашман бола . Амма къонакъланы да алдында ант этгени саялы , къызны тилевюн гери урма сюймей .
41006027	Пача гьазиринде жаллатны чакъырып , огъар Ягьияны башын гесип гелтирмекни буюра . Жаллат , туснакъгъа барып , Ягьияны башын гесе .
41006028	Ону башын , тепсиге салып гелтирип , къызгъа бере . Къыз да ону элтип анасына бере .
41006029	Ягьияны якъчылары муну эшитгенде , гелип , ону сюегин алалар ва къабургъа салалар .
41006030	Элчилер , Исаны янына жыйылып , Огъар оьзлер не этгенни ва не уьйретгенни айталар .
41006031	Иса да олагъа : — Гьали бир чет ерге барайыкъ , шонда бираз рагьатланыгъыз , — дей . Неге тюгюл де , гелеген гетегенлер онча да кёп бола чы , оланы гьатта ашамагъа сама заманы болмай .
41006032	Олар къайыкъгъа да минип , халкъдан ари бир чет ерге баралар .
41006033	Барагъанын гёрген бир кёп гишилер оланы таныйлар . Бары да юртлардан жыйылгъан халкъ чабып олардан алдын шонда барып токътай .
41006034	Къайыкъдан ягъагъа чыкъгъанда , Иса бир кёп адамланы гёре . Ону адамлагъа языгъы чыгъа , неге десе олар къойчусуз къалгъан къойлар йимик болгъан . Сонг олагъа кёп затланы англатмагъа башлай .
41006035	Заман геч болуп барагъанына гёре , якъчылары Исаны янына гелип : — Бу чет ер де дюр , геч де болгъан .
41006036	Халкъны къайтар , айланадагъы махилеге ва юртлагъа барып , оьзлеге ашамагъа зат алсынлар , — дейлер .
41006037	— Олагъа ашама зат сиз беригиз , — деп жавап бере Иса . — Биз барып аш сатып алып , оланы тойдурайыкъмы ? Шону алмакъ учун чу , эки юз гюмюш акъча сама герек , — дейлер олар .
41006038	— Сизин нече экмегигиз бар ? Барып къарап гелигиз , — дей Иса . Олар билип : — Беш экмегибиз де , эки балыгъыбыз да бар , — дейлер .
41006039	Иса олагъа бютюн халкъны гюп гюп этип яшыл отну уьстюнде олтуртмагъа буйрукъ эте .
41006040	Халкъ да юз юз , элли элли адамдан гюплер болуп олтура .
41006041	Иса беш экмекни де , эки балыкъны да алып , кёкге багъып къарап , шюкюр дуа эте . Сонг , сындырып , экмеклени якъчыларына бере , олар да халкъгъа пайлайлар . Иса эки балыкъны да шолай барысына да пайлай .
41006042	Барысы да ашап тоя .
41006043	Къалгъан гесеклени жыйып , он эки земгилни экмекден де , балыкъдан да толтуралар .
41006044	Ашайгъанлар буса беш мингге ювукъ адам болгъан .
41006045	Иса шоссагьат , халкъны йибергинче , якъчыларына , къайыкъгъа минип , Оьзюнден алда о бириси якъгъа , Байтсайдагъа , чыгъып турмагъа буюра .
41006046	Халкъны ёлгъа салгъандан сонг , дуа этмек учун , Иса тавгъа чыгъа .
41006047	Ахшам болгъанда , къайыкъ кёлню ортасында , Иса буса ягъада къуру ерде янгыз бола .
41006048	Къаршы гючлю ел эшегени саялы , О якъчыларына кюсмен чалмагъа къыйын экенни гёре . Танг къатгъынча Иса кёлню уьстю булан юрюп , оланы янына бара . Оланы янындан оьтюп гетмеге де сюе ,
41006049	амма Ону кёлню уьстю булан юрюп гелегенин гёрюп , олар шо бир гёзге гёрюнеген затдыр деп ойлашалар ва барысы да бирче къоркъуп къычырып йиберелер .
41006050	Олар бары да Исаны гёрюп , бек къоркъалар . О буса шоссагьат олагъа булай дей : — Гьалекленмегиз ! Менмен ! Къоркъмагъыз !
41006051	Сонг Иса оланы янына къайыкъгъа мине . Ел сел бола . Олар бек тамашалыкъ этип къалалар ,
41006052	неге тюгюл олар экмеклер булангъы аламатны агьамиятлыгъын гьали де англап битмеген болгъан . Буланы барын да олар юреклерини енгилмейгенлигинден англап болмагъан .
41006053	Кёлню бириси ягъасына чыкъгъан сонг , олар Генисаретге баралар . Онда къайыкъны ягъагъа байлайлар .
41006054	Олар къайыкъдан чыгъып гелегенде , адамлар шоссагьат Исаны таный .
41006055	Олар айланадагъы бары да ерлеге бара . Иса къайда барса да , аврувлуланы тёшекде ятгъан гьалында Ону янына гелтирмеге башлайлар .
41006056	Шагьар болсун , юрт яда махи болсун — О къайда барса да , бары да ерлерде аврувланы майданлагъа гелтирелер . Аврувлар да , янгыз Оьзюню опурагъыны этегине сама бир тиймеге къойсун деп , Исагъа ялбаралар . Тийгенлени барысы да сав болалар .
41007001	Ерусалимден гелген бир бир фарисейлер ва дин алимлер Исаны янына жыйылалар .
41007002	Олар Исаны бир бир якъчылары мурдар кюйде , демек жувулмагъан къоллары булан ашайгъанны гёрелер .
41007003	Фарисейлер , бары да оьзге ягьудилер йимик , оьзлени ата бабаларыны адатына гёре , къолларын тындырыкълы кюйде жувмай туруп ашамай болгъанлар .
41007004	Базардан гелгенде де , жувунмай туруп , ашамай болгъанлар . Олар дагъы да хыйлы адатланы юрюте болгъанлар . Масала , сукараланы , кажинлени ва багъыр къазанланы жувуп тазалай болгъанлар .
41007005	Шо саялы фарисейлер ва дин алимлер Исагъа : — Сени якъчыларынг ата бабаларыбызны адатларын неге бузалар , мурдар къоллары булан неге аш ашайлар ? — деп сорайлар .
41007006	Иса олагъа булай жавап бере : — Ешая пайхаммар сизин гьакъыгъыздан алданокъ не яхшы айтгъан дагъы . Ону китабында булай язылгъан : Бу халкъ Магъа авзу булан гьюрмет эте , амма оланы юреклери Менден йыракъда .
41007007	Олар этеген ибадат негьакъ : олар Мени насигьатларыма тюгюл , инсанлар ойлашып чыгъаргъан насигьатлагъа уьйрете .
41007008	Сиз Аллагьны буйругъун къоюп , инсанланы адатларын юрютесиз .
41007009	Аллагьны буйругъун гери уруп , оьзюгюзню адатларыгъызны юрютмеге нечакъы да устасыз !
41007010	Муса : « Атанга да , ананга да гьюрмет эт » ва : « Атасына яда анасына яман сёйлейген адам оьлюмге тарылма герек » , — деп айтгъан .
41007011	Сиз буса атасына яда анасына : « Менден кёмек къаравулламагъыз . Мен сизге берме болагъан чакъы затымны Аллагьгъа къурбан этип бергенмен » , — деп айтма ярай дейсиз .
41007012	О адамгъа оьзюню атасы ва анасы учун бир зат да этмей къоймагъа ихтияр бересиз .
41007013	Шолайлыкъда , наслудан наслугъа бериле гелеген адатыгъыз саялы Аллагьны буйругъун оьзюгюз бузасыз . Огъар ошагъан дагъы да хыйлы затланы этесиз .
41007014	Янына халкъны чакъырып , Иса булай дей : — Барыгъыз да Магъа тынглап , англамагъа къарагъыз !
41007015	Инсанны мурдар этеген авзуна гиреген зат тюгюл , ону мурдар этеген авзундан чыгъагъан сёзлеридир .
41007017	Халкъны янындан тайып , уьйге гиргенде , якъчылары Исагъа бу тапшурманы гьакъында сорайлар .
41007018	Иса : — Гертилей де , сиз шону гьали де англамаймысыз ? Инсанны ичине тышдан гелип гиреген бир зат да ону мурдарлама болмайгъанны сиз гёрмеймисиз дагъы ?
41007019	Неге десе , о ону юрегине бармай , къарнына гире ва ондан таба чыгъып тая , — дей . Шолайлыкъда , Иса бары да ашайгъан затлар таза экенин айта .
41007020	Сонг Иса булай давам эте : — Инсандан чыгъагъан зат инсанны мурдар эте .
41007021	Неге тюгюл де , яман хыяллар , зиналыкъ , пасатлыкъ , оьлтюрювлер ,
41007022	уручулукъ , сутурлукъ , къылыкъсызлыкъ , гьиллачылыкъ , уятсызлыкъ , гюнчюлюк , бугьтанчылыкъ , хохабазлыкъ , авлиялыкъ — инсанны юрегинден , ичинден чыгъагъан затлар .
41007023	Бары да бу яман ишлер ичинден чыгъа ва инсанны мурдар эте .
41007024	Ондан чыгъып , Иса Сур ва Сайдан деген топуракълагъа бара . Мунда О бир уьйде токътай ва онда Оьзюн гиши таныгъанны сюймей , амма яшынмагъа бажарылмай .
41007025	Оьзюню гиччи бир къызъяшыны ичине жин гирген бир къатын , Исаны гелгенин эшитип , шоссагьат гелип Ону аякъларына баш ура .
41007026	О Сурия Финикиясында тувгъан бир ят къатын болгъан . О къызындан жинни къуваласын деп , Исагъа ялбарып тилей .
41007027	Иса огъар : — Бир алдын яшланы ашдан тоймагъа къой . Яшланы ашын алып , итлеге бермек тюз тюгюл , — дей .
41007028	— Я Раббим ! Итлер де тепсини тюбюнде яшлардан къалгъан аш увакъланы ашай чы , — деп жавап бере къатын .
41007029	— Сёйлеген бу сёзюнг учун парахатынга уьюнге барма боласан , сени къызынгдан жин чыкъды , — дей Иса огъар .
41007030	Къатын уьюне гелгенде , къызны жинден къутулуп , тёшекде ятып турагъанын гёре .
41007031	Сур топурагъындан чыгъып , Иса Сайданны ичинден Оншагьар деген ерни ортасындан таба дагъы да Галилея кёлню ягъасына геле .
41007032	Ону янына сангырав ва къыйынлача сёйлейген бир адамны гелтирелер ва огъар къолун тийдирсин деп тилейлер .
41007033	Ону адамлардан ари тайышдырып , Иса бармакъларын бу адамны къулакъларына сугъа ва тюкюрюп ону тилине тие .
41007034	Сонг кёкге багъып къарап , кюстюнюп , огъар : « Эффата ! » Демек , « Ачыл ! » — дей .
41007035	Шоссагьат ону къулакълары эшитеген болуп къала ва къыйынлача сёйлейгени тайып , тап таза сёйлемеге башлай .
41007036	Иса олагъа шуну гьакъында биревге де айтмасын деп бувара . Амма бек буваргъан чакъы , бу хабарны дагъы да бек яялар .
41007037	Адамлар бу ишге оьтесиз бек тамаша болалар ва : — О бары да затны яхшы эте . Гьатта сангыравланы эшитеген эте , сёйлеп болмайгъанланы буса сёйлете ! — дейлер .
41008001	Шо гюнлерде дагъы да бир кёп халкъ жыйыла ва олагъа ашама зат болмай . Иса , якъчыларын янына чакъырып , олагъа булай дей :
41008002	— Адамлагъа языкъсынаман . Мени янымда турагъаны муна уьч гюн бола , олагъа ашама зат ёкъ .
41008003	Оланы ашамагъан кююнде уьйлерине йиберсем , олар ёлда гьалсыз болурлар . Оланы бирлери буса йыракъдан гелген .
41008004	— Бу къадар халкъны тойдурмагъа чакъы ашны бирев де ёкъ ерден къайдан табайыкъ ? — деп сорав булан жавап берелер якъчылары Огъар .
41008005	— Сизин нече экмегигиз бар ? — деп сорай Иса олагъа . — Етти , — деп жавап берелер олар .
41008006	Шо заман Иса халкъгъа ерде олтурсун деп буюра . Сонг етти де экмекни алып , бир башлап шюкюр дуа эте . Сонг сындырып якъчыларына бере , олар да халкъгъа пайлайлар .
41008007	Оланы бир нече гиччи балыкълары да бола . Иса , шюкюр дуа этип , оланы да уьлешсин деп буюра .
41008008	Барысы да ашап тоя . Артыкъ къалгъан гесеклени жыйып , етти земгилни толтуралар .
41008009	Ашайгъанлар дёрт мингге ювукъ адам болгъан . Халкъны ёлгъа салгъандан сонг ,
41008010	якъчылары да булан къайыкъгъа да минип , Иса Далманута якълагъа чыгъып гете .
41008011	Фарисейлер гелип , Иса булан эришмеге башлайлар . Ону сынап къарамакъ учун , О оьзлеге кёкден бир аламат гёрсетсин деп тилейлер .
41008012	Иса теренден кюстюнюп : — Неге бу гьалиги наслу Менден аламат гёрсетмекни талап эте ? Гертисин сёйлеймен сизге : бу наслугъа аламат гёрсетилмес , — дей .
41008013	Оланы да къоюп , Иса къайтып къайыкъгъа мине ва кёлню бириси ягъына багъып гете .
41008014	Якъчылары экмек алмагъа унутуп къалалар ва къайыкъда олар булан бир экмек тюгюл болмай .
41008015	Иса олагъа : — Вёрегиз ! Фарисейлени маясындан ва Гьиродну маясындан сакъ туругъуз , — деп бувара .
41008016	Олар оьз арасында : — Гьали бизин экмеклерибиз ёкъ саялы булай айтадыр , — деп сёйлейлер .
41008017	Олар не сёйлейгенни билип , Иса : — Экмеклеригиз ёгъу гьакъда неге сёйлейсиз ? Гьали де гьакъылыгъыз етишип , англап битмеймисиз ? Юреклеригиз гьали де шону англамаймы ?
41008018	Гёзлеригиз бар буса да , гёрмеймисиз ? Къулакъларыгъыз бар буса да , эшитмеймисиз ?
41008019	Мен беш минг адамгъа беш экмекни пайлагъанда , къалгъан гесеклерден толтуруп , нече земгилни жыйгъаныгъыз эсигиздеми ? — дей . — Он эки , — деп жавап берелер олар .
41008020	— Етти экмекни дёрт минг адамгъа пайлагъанда , къалгъан затдан нече земгилни толтуруп жыйдыгъыз ? — деп сорай Иса . — Етти , — деп жавап берелер олар .
41008021	Шо заман Иса олагъа : — Неге сиз гьали де англамайсыз ? — дей .
41008022	Иса якъчылары булан Байтсайдагъа геле . Онда къолун тийдирсин деп тилеп , Ону янына бир сокъур адамны гелтирелер .
41008023	Иса сокъурну къолундан тутуп , ону юртдан чыгъара . Сонг ону гёзлерине тюкюрюгюн тийдирип , ону уьстюне къолларын сала ва : — Гьеч зат гёремисен ? — деп сорай .
41008024	Бу адам къарап : — Мен адамланы гёремен , олар тереклер йимик , тек олар юрюйлер , — дей .
41008025	Сонг Иса къолларын дагъы да ону гёзлерине сала . Бу адам гёзлерин ачып къарай . Ону гёзлери ачыла ва дагъы да къайтып яхшы гёреген бола .
41008026	Иса ону : — Уьюнге бар , амма юртгъа гирме , — деп йибере .
41008027	Мундан таба Иса якъчылары да булан бирге Филиппа Къайсарияны юртларына багъып бара . Ёлда О якъчыларына : — Адамлар Мени ким деп гьисап эте ? — деп сорай .
41008028	— Бирлери Ягьия пайхаммар , башгъалары Илияс , биревюлери буса пайхаммарланы бириси деп гьисап эте , — деп жавап берелер якъчылары Огъар .
41008029	— Сиз Мен кимдир деп ойлашасыз ? — деп сорай Иса олагъа . — Сен Месигьсен ! — деп жавап бере Петер .
41008030	Оьзюню гьакъында гьеч биревге де сёйлемесин деп , Иса олагъа къатты кюйде бувара .
41008031	Иса олагъа Оьзю , Инсанны Уланы , кёп азап чекмеге герекли болажагъын , тамазалар , баш дин къуллукъчулар ва дин алимлер Оьзюн инкар этежегин , оьлтюрюлежегин ва уьч гюнден сонг къайтып тирилежегин айтмагъа башлай .
41008032	Шону гьакъында Иса олагъа ачыкъдан айта . Петер буса , Исаны бир якъгъа чакъырып , Огъар къаршы чыгъып сёйлемеге башлай .
41008033	Амма Иса бурулуп якъчыларына багъып къарай ва Петерге : — Менден ари тай , иблис ! Сени Аллагь сюеген затлар тюгюл , инсан сюеген затлар ойлашдыра ! — деп къатты кюйде жавап бере .
41008034	Сонг Иса , халкъны ва якъчыларын янына чакъырып , булай дей : — Ким Мени булан гелмеге сюе буса , оьзюню хыялларын гери урсун , хачын да гётерип , Мени артыма тюшсюн .
41008035	Ким оьзюню жанын къутгъармагъа сюе буса , о шону тас этер . Амма ким Мени ва Сююнч Хабар учун оьзюню жанын тас этсе , о шону къутгъарар .
41008036	Инсан бютюн дюньяны къазанып , жанын тас этсе , ондан огъар не пайда болур ?
41008037	Инсан жанын сакъламакъ учун , бары да затын бермесми ?
41008038	Шогъар гёре бу гюнагьлы ва имансыз наслуну алдында яшайгъан ким буса да бирев Менден ва Мени сёзлеримден илыкъса , Инсанны Уланы да Атасыны макътавлугъунда сыйлы малайиклер булан гелген заманда , о адамдан оьзюнден илыгъар .
41009001	Иса булай узата : — Гертисин сёйлеймен сизге : мунда токътагъанланы арасында Аллагь нечик гьакимлик этежегин гёрмей туруп оьлмежеклер бар .
41009002	Алты гюнден сонг , Иса Петерни , Якъубну ва Югьанны Оьзю булан алып , оланы бир бийик тавгъа чыгъара . Онда оланы гёз алдында бирден Исаны гёрюнюшю тюрленип йибере .
41009003	Ону опуракълары йыртыллайгъан , гёз къамашдырагъан кюйде ап акъ бола ; ер юзюнде гьеч бир опуракъ жувувчу да дагъы артыкъ акъ этип болмасдай шолай акъ бола .
41009004	Олагъа Илияс ва Муса гёрюнелер . Илияс ва Муса Иса булан лакъыр этмеге башлайлар .
41009005	Петер Исагъа : — Устаз ! Бизин мунда болмакълыгъыбыз не яхшыдыр ! Бирин Сени учун , бирин Муса учун , бирин де Илияс учун уьч чатыр къурайыкъ , — дей .
41009006	Олар о даражада бек къоркъгъан чы , гьатта о не айтгъанын да билмей .
41009007	Бу арада бир булут гелип , оланы уьстюнде салкъынлыкъ болдура . Булутдан таба : — Бу Мени сююмлю Уланым . Огъар тынглагъыз ! — деген сес чалына .
41009008	Бирден башларын гётерип , олар онда Исадан башгъа дагъы биревню де гёрмейлер .
41009009	Тавдан энишлеп гелегенде , Иса якъчыларына Оьзюн , Инсанны Уланын , оьлюмден тирилгинче , мунда гёрген затыгъызны биревге де айтмасын деп буюра .
41009010	Олар да бу сёзню ичинде сакълайлар , амма : — « Оьлюмден тирилмек » демек не демекдир ? — деп бир бирине сорайлар .
41009011	— Башлап Илияс гелме герек деп дин алимлер неге айталар дагъы ? — деп сорайлар олар .
41009012	Иса олагъа булай жавап бере : — Бары да затны янгыдан тюзлемек учун , гертиден де , башлап Илияс гелмеге герек . Амма Инсанны Уланы кёп азап чегежек ва хорланажакъ деп Сыйлы Язывларда неге язылгъан ?
41009013	Буса да Мен сизге айтайым : Илияс гелди ва лап ону гьакъында язылгъаны йимик , огъар сюйген сюйгенин этдилер .
41009014	Иса якъчыларыны янына гелгенде , оланы къуршап токътагъан кёп халкъны ва олар булан эришеген дин алимлени гёре .
41009015	Шоссагьат Исаны гёрюп , бютюн халкъ тамашалыкъ эте ва чабып гелип , Огъар салам бере .
41009016	Иса якъчыларына : — Булар булан сиз нени гьакъында эришесиз ? — деп сорай .
41009017	Халкъны арасындан чыгъып , бириси Огъар булай жавап бере : — Устаз , мен Сени янынга ичинде жини булангъы уланымны алып гелгенмен . О жин уланымны тилсиз этип къоя .
41009018	Шо жин себеп болуп , ону не ерде аврув тутса да , о ерге йыгъыла , ону авзундан гёбюк геле , тишлерин къыжырата ва санлары къурушуп къала . Ону ичинден шо жинни чыгъарсын деп , мен якъчыларынга тилеген эдим , амма олар шону чыгъарып болмадылар .
41009019	Иса олагъа : — Гьей имансыз адамлар ! Къачан болгъунча Мен сизин булан туражакъман ? Къачан болгъунча сизге чыдап туражакъман ? Ону мунда , Мени яныма гелтиригиз ! — дей .
41009020	Яшны Исаны янына гелтирелер . Жин Исаны гёргендокъ , яшны аврув тута : о ерге йыгъыла , талашмагъа , авзундан гёбюк гелмеге башлай .
41009021	Шо заман Иса ону атасына : — Бугъар булай болагъаны кёп боламы ? — деп сорай . О булай жавап бере : — Гиччи чагъындан берли .
41009022	Оьлтюрмек учун , муну жин бир кёп керенлер отгъа , сувгъа салды . Эгер Сен гьеч бир зат этип бола бусанг , бизге языкъсын , бир кёмек эт хари !
41009023	— Эгер сен бола бусанг дегенинг недир ? Иман салагъан адамны бары да затны этмеге имканлыгъы бола , — дей Иса огъар .
41009024	Яшны атасы шоссагьат : — Иман саламан ! Мени имансызлыгъымны енгмеге бир кёмек эт ! — деп къычырып йибере .
41009025	Оьзлени янына кёп халкъ чабып гелегенни гёргенде , Иса жинге : — Гьей тилсизликни ва сангыравлукъну жини ! Мен сагъа буйрукъ этемен : мундан чыкъ , дагъы къайтып огъар гирме ! — дей .
41009026	Жин бек акъырып ва яшны гючлю кюйде аврув тутдуруп , ондан чыгъып тая . Яш оьлгендей болуп , сойралып къала ва кёплер : — О оьлдю ! — дейлер .
41009027	Амма Иса ону къолун тута ва гётерип тургъуза . Яш тура .
41009028	Иса уьйге гиргенде , якъчылары Ону булан янгыз къалып , Огъар : — Неге биз ону чыгъарып болмагъан эдик дагъы ? — деп сорайлар .
41009029	— Бу тайпа жинлени янгыз дуа этип чыгъармагъа бола , — деп жавап бере Иса .
41009030	Ондан чыгъып , олар Галилеядан таба баралар . Иса шо гьакъда бирев де билгенни сюймей .
41009031	Неге тюгюл де , О якъчыларына Аллагьны каламын англатмагъа сюе болгъан . Иса олагъа : — Мени , Инсанны Уланын , инсанланы къолуна бережек . Мени оьлтюрежеклер , уьчюнчю гюн Мен къайтып тирилежекмен , — деп сёйлей .
41009032	Амма олар бу сёзлени маънасын англамайлар . Огъар къайтарып сорамагъа да къоркъалар .
41009033	Олар Капернагьумгъа къайталар . Иса уьйге гиргенде , олагъа : — Ёл бойда оьз арагъызда нени гьакъында эрише эдигиз ? — деп сорай .
41009034	Олар иннемей токътайлар , неге тюгюл ёл бойда олар оьзлени арасында лап уллусу кимдир деп эришген болгъанлар .
41009035	Иса олтуруп , он эки де якъчысын янына чакъыра . Иса олагъа : — Ким биринчи болмагъа сюе буса , о барыны да ахырынчысы , барына да къуллукъчу болсун , — дей .
41009036	Гиччи бир яшны алып , орталыкъгъа сала , сонг ону къучакълап , олагъа :
41009037	— Бир гиччи яшны Мени атымны гьюрметинден ким къабул эте буса , шо Мени де къабул этер . Мени ким къабул эте буса , о бир Мени тюгюл , Мени йибергенни де къабул этер , — дей .
41009038	— Устаз ! Биз Сени атынг булан жинлени къувалайгъан бир адамны гёрдюк , бизинки болмагъаны саялы , биз ону токътатмагъа къарадыкъ , — дей Югьан Огъар .
41009039	Иса булай жавап бере : — Ону токътатмагъыз , неге тюгюл Мени атым булан муъжизат гёрсетип , шоссагьат Мени гьакъымдан яман сёйлемеге бирев де болмас .
41009040	Бизге къаршы тюгюллер бизин якъчыларыбыздыр !
41009041	Гертисин сёйлеймен сизге : Месигьге амин болгъаныгъыз учун , ким сизге бир шинжа сув ичирсе , шо адам тийишлисин алажакъ .
41009042	— Магъа иман салагъан бу гиччилерден бирин ким гюнагьгъа тартса , бойнуна тирменташ да тагъып , ону денгизге батдырмакъ оьзю учун яхшы болур .
41009043	Эгер къолунг сени гюнагьгъа тарта буса , ону гес ! Эки къолунг да булан жагьаннемни сёнмейген отуна тюшмекден эсе , даимлик яшавгъа бир къолунг булан гирмек сагъа яхшыдыр .
41009045	Эгер аягъынг сени гюнагьгъа тарта буса , ону гес ! Эки де аягъынг да булан жагьаннемге тюшмекден эсе , даимлик яшавгъа бир аягъынг булан гирмек сагъа яхшыдыр .
41009047	Эгер сени гёзюнг сени гюнагьгъа тарта буса , ону тюртюп чыгъарып къой ! Эки де гёзюнг де булан жагьаннемге тюшмекден эсе , бир гёзюнг булан Аллагьны гьакимлигини тюбюне тюшмек сагъа яхшыдыр .
41009048	Жагьаннемде даим оланы къаркъарасын хуртлар талап турар ва оту сёнмес .
41009049	Къурбангъа союлгъан гьайван туз булан тазаланагъаны йимик , гьар ким де от булан тазаланажакъ .
41009050	Туз яхшы зат . Амма туз тузлу татывун тас этсе , огъар тузлу татывну не булан бермеге болур ? Ичигизде тузугъуз болсун , бир биригиз булан татывлукъда яшап къалыгъыз .
41010001	Ондан чыгъып , Иса Ягьудея якъгъа , Ёрдан оьзенни бириси ягъына бара . Ону янына янгыдан кёп адам жыйыла ва О , Оьзюню адатына гёре , олагъа Аллагьны каламын англатмагъа башлай .
41010002	Исаны янына гелген бир нече фарисейлер , Ону сынап къарамакъ учун : — Эргишиге къатынындан айрылмагъа Мусаны Къануну ихтияр береми ? — деп сорайлар .
41010003	— Муса сизге не буюргъан ? — деп сорав булан жавап бере Иса олагъа .
41010004	— Муса айрылыв шагьатнама язмагъа ва къатындан айрылмагъа изну берген , — дейлер олар .
41010005	Иса олагъа булай жавап бере : — Юреклеригизни хырча болмакълыгъына гёре , Муса сизге къатынларыгъыздан айрылмагъа изну берген .
41010006	Амма Аллагь дюньяны яратагъанда , адамланы « эргиши ва къатынгиши этип яратгъан .
41010007	Шогъар гёре адам ата анасыны уьюнден чыгъып , къатыны булан бирлешежек ,
41010008	экевю де туташ бир къаркъара болуп къалажакъ » . Олар экев тюгюл , туташ бир къаркъарадыр , биревдюр .
41010009	Шолайлыкъда , Аллагь бирлешдиргенни инсан айырмасын !
41010010	Уьйде якъчылары Огъар дагъы да шо гьакъда сорайлар .
41010011	Иса олагъа булай дей : — Къатынындан айырылып , башгъасын алагъан адам биринчи къатынына бакъгъан якъда зина этеген бола .
41010012	Эгер къатынгиши эринден айрылып , башгъагъа эрге барса , о да зина этеген бола .
41010013	Къолу булан тийсин деп , Исаны янына гиччи яшланы гелтирелер . Якъчылары буса оланы гирме къоймай , алып гелгенлеге урушма башлайлар .
41010014	Шону гёргенде , Иса ачувлана ва олагъа : — Къоюгъуз , яшлар Мени яныма гелсинлер , олагъа пуршав этмегиз ! Неге тюгюл , Аллагьны гьакимлиги тап яшлар йимиклер учундур .
41010015	Гертисин сёйлеймен сизге : бир гиччи яш йимик , ким Аллагьны гьакимлигин къабул этмесе , о бир заманда да шо гьакимликни тюбюне тюшмес , — дей .
41010016	Иса , яшланы къучакълап , уьстюне къолларын салып , олагъа Аллагьны рагьмусун тилеп дуа эте .
41010017	Иса ёлгъа чыгъа турагъанда , Ону янына чабып бир адам геле ва тизлеринден туруп , Огъар : — Яхшы Устаз , даимлик яшав алмакъ учун , мен не этме герекмен ? — деп сорай .
41010018	Иса огъар булай дей : — Магъа яхшы деп сен неге айтасан ? Бир Аллагьдан башгъа дагъы бирев де яхшы тюгюлдюр .
41010019	Сен Ону буйрукъларын билемисен ? Адам оьлтюрме , зина этме , урлама , ялгъан шагьатлыкъ этме , гишини алдатма , атанга ва ананга гьюрмет эт , — дей .
41010020	Бу адам Огъар : — Устаз ! Мен буланы барысын да яш заманымдан берли юрютемен , — деп жавап бере .
41010021	Иса огъар сююв булан къарай ва : — Сагъа юрютме тарыкъ дагъы да бир зат къалгъан . Барып бар чакъы затынгны сатып , пакъырлагъа уьлеш . Шо заман кёклерде сени хазналарынг болур . Сонг гел , Мени артыма тюш ! — дей .
41010022	Бу сёзлени эшитгенде , о адамны бети алышынып гете ва пашман болуп , ари тая , неге тюгюл о бек бай гиши болгъан .
41010023	Эки ягъына къарап , Иса якъчыларына : — Бай гишиге Аллагьны гьакимлигини тюбюне тюшмеге нечик къыйындыр ! — дей .
41010024	Якъчылары Ону сёзлерине тамаша болалар . Амма Иса олагъа дагъы да булай дей : — Балаларым ! Бай адамгъа Аллагьны гьакимлигини тюбюне тюшмеге нечакъы да къыйын болар !
41010025	Бай гишиге Аллагьны гьакимлигини тюбюне тюшмекден эсе , тюеге инени гёзюнден оьтмеге рагьатдыр !
41010026	Олар оьтесиз бек тамаша бола ва бир бирине : — Олай буса , ким къутгъарылмагъа болур дагъы ? — деп сорайлар
41010027	Иса , олагъа къарап : — Инсанлар учун бу имкансыз зат , амма Аллагь учун буса тюгюл . Аллагь учун бары да зат имканлы , — дей .
41010028	— Къара гьали ! Муна , биз бары да затларыбызны да къоюп , Сени артынг булан юрюп турабыз , — деп сёйлемеге башлай Петер Огъар .
41010029	— Гертисин сёйлеймен сизге : Мени атымны гьюрмети ва Сююнч Хабар учун уьюн эшигин , агъаларын , инилерин , къызардашларын , аталарын , аналарын , яшларын , топуракъларын къоягъан гьар бир адам ,
41010030	гьали бу дюньяда болагъан азаплагъа да къарамайлы , юз керен артыкъ уьйлер , агъалар , инилер , къызардашлар , аналар , яшлар , топуракълар алажакъ , гележек дюньяда даимлик яшав алажакъ .
41010031	Амма биринчилени бир кёплери ахырынчы , ахырынчылар буса биринчи болажакълар , — деп жавап бере Иса .
41010032	Иса ёлдашлары да булан Ерусалимге бармагъа ёлгъа чыгъа . Иса оланы алды булан юрюй . Ону арты булан барагъан ёлдашларын гьалеклик ва къоркъув къуршай . Он эки де якъчысын янына чакъырып , Иса Оьзюне не болажагъын сёйлемеге башлай :
41010033	— Муна биз Ерусалимге бара турабыз . Мен баш дин къуллукъчуланы ва дин алимлени къолуна берилежекмен . Олар да Мени оьлтюрмеге дуван этип , ят халкъланы къолуна бережеклер .
41010034	Ят халкълар Мени хорлажакълар , бетиме тюкюрежеклер , къамучу булан тюежеклер ва оьлтюрежеклер . Уьч гюнден сонг буса Мен къайтып тирилежекмен .
41010035	Зеведейни уланлары Якъуб ва Югьан , Исаны ювугъуна барып : — Устаз ! Сен биз сюеген затны этсин деп , Сагъа тилемеге сюебиз , — дейлер .
41010036	— Мен сизин учун не этгенни сюесиз ? — деп сорай Иса олагъа .
41010037	— Сен макътавлу болгъанда , бирибизге Сени онг янынгда , бирибизге сол янынгда олтурмагъа изну бер , — дейлер олар .
41010038	— Сиз не тилейгенигизни билмейсиз . Башыма тюшежек азаплардан Мен оьтежек йимик , сиз де оьтюп болурмусуз ? — деп сорай Иса олагъа .
41010039	— Болурбуз , — деп жавап берелер олар . — Мени йимик сиз де азаплардан оьтежексиз . Амма Мени онг янымда яда сол янымда олтурмагъа изну бермеклик Мени ихтиярымда тюгюл . О ерлер янгыз Аллагь белгилегенлер учундур , — дей Иса олагъа .
41010040	
41010041	Къалгъан он якъчысы шону эшитгенде , Якъубгъа ва Югьангъа къазапланмагъа башлайлар .
41010042	Иса буса , оланы барын да янына чакъырып , булай дей : — Сиз билесиз : бу дюньяны башчылары халкъларына буйрукъ этелер , уллу гьакимлери де олагъа гьакимлигин гёрсетелер .
41010043	Амма сизин арагъызда олай болмасын . Арагъызда уллу болма сюегенигиз къалгъанларыгъызгъа къуллукъчу болуп къалсын !
41010044	Арагъызда биринчи болма сюегенигиз барыгъызгъа да къул болуп къалсын !
41010045	Инсанны Уланы да Оьзюне къуллукъ этдирмек учун тюгюл , башгъалагъа къуллукъ этмек , бир хыйлыланы къутгъармакъ ва Оьз яшавун къурбан этмек учун гелди .
41010046	Олар Еригьонгъа гелелер . Иса якъчылары ва кёп халкъ да булан Еригьондан чыгъагъан заманда , Тимайны уланы Бартимай деген бир сокъур ёл ягъада олтуруп , садагъа тилей болгъан .
41010047	Назаретли Иса онда экенин эшитип , о : — Гьей Давутну Наслусу Иса ! Магъа бир рагьму эт ! — деп къычыра .
41010048	Сокъур иннемей турсун деп , бир хыйлылар огъар къайнашалар . О буса : — Давутну Уланы ! Магъа бир рагьму эт ! — деп бирден бир бек къычыра .
41010049	Иса токътап : — Ону чакъырыгъыз , — дей . Олар сокъурну чакъырып , огъар : — Тез бол , тур ! О сени чакъыра , — дейлер .
41010050	Бартимай уьстюндеги абасын чечип ата ва туруп Исаны янына геле .
41010051	Иса огъар : — Мен сагъа не этгенни сюесен ? — деп сорай . — Устаз ! Мен гёрмеге сюемен , — дей сокъур .
41010052	— Бар , иманынг сени къутгъарды , — дей Иса огъар . О шоссагьат гёреген болуп къала ва ёл булан Исаны артындан бара .
41011001	Ерусалимни къырыйындагъы Зайтун тавну бетинде ерлешген Байтагия булан Байтаниягъа ювукълашгъан заманда , якъчыларындан экевюн алгъа йибере туруп ,
41011002	Иса олагъа булай дей : — Тувра къаршыгъыздагъы юртгъа барыгъыз . Юртгъа гиргенде , оьзюне бирев де минмеген байлангъан бир къодукъну табажакъсыз . Ону чечип , мунда гелтиригиз .
41011003	Эгер гьеч гиши сизге : « Муну сиз неге этесиз ? » — деп айтса : « Бу Раббибизге тарыкъ , О ону шоссагьат къайтаражакъ » , — деп айтарсыз .
41011004	Олар гетелер ва орамда къапугъа байлангъан бир къодукъну табалар . Ону байлангъан еринден чечелер .
41011005	Шо ерде токътап турагъанланы бирлери олагъа : — Не этесиз ? Къодукъну неге чечесиз ? — деп сорайлар .
41011006	Олар оьзлеге Иса буюргъан кюйде айталар , олар да къодукъну чечип алмагъа къоялар .
41011007	Къодукъну Исаны янына гелтирип , огъар уьст опуракъларын юклейлер ва Иса ону уьстюне минип олтура .
41011008	Исагъа гьюрмет этип , бир хыйлы адамлар , уьст опуракъларын чечип , ёлгъа яялар , башгъалары , тереклерден бутакълар гесип алып , ёлгъа яялар .
41011009	Адамлар Исаны алдындан ва артындан юрюй туруп : — Гьосанна ! Раббибизни аты булан Гелегенге Аллагьны яхшылыгъы болсун !
41011010	Атабыз Давутну болажакъ гьакимлигине Аллагьны яхшылыгъы болсун ! Кёклердеги Аллагьгъа гьосанна ! — деп къычыралар .
41011011	Ерусалимге гелгенде , Иса , ибадатханагъа гирип , айланасындагъы бары да затгъа къарай . Гече геч болгъанда , он эки де якъчысы де булан Байтаниягъа гете .
41011012	Артындагъы гюн олар Байтаниядан гетип барагъанда , ач болуп , Иса ашамагъа сюе .
41011013	Йыракъда бир инжир терекни гёрюп , ону ягъына бара . Терекде япыракълардан къайры бир зат да тапмай , неге тюгюл де инжир бишеген заман етишмеген болгъан .
41011014	Шо заман Иса терекге : — Энниден сонг бир заманда да бирев де сени емишингни ашамасын ! — дей . Якъчылары да шону эшителер .
41011015	Ондан олар Ерусалимге гелелер . Иса , ибадатханагъа гирип , ондагъы сатывчуланы ва алывчуланы къуваламагъа башлай . О акъча алышдырагъанланы такъчаларын ва гёгюрчюн сатагъанланы шанжалларын авдара .
41011016	Юк ташыйгъан гьеч биревге ибадатханадан оьтюп юрюмеге изну бермей .
41011017	Сонг Иса олагъа Аллагьны каламын англатмагъа башлап : — Сыйлы Язывларда : « Мени уьюм бары да халкълар учун дуа этеген уьйдюр » , — деп язылгъан . Сиз буса ону талавурчуланы уясына айландыргъансыз ! — дей .
41011018	Баш дин къуллукъчулар ва дин алимлер шону эшитгенде , Исаны оьлтюрмек учун , бир ёл излемеге башлайлар . Олар Исадан къоркъа болгъанлар . Неге тюгюл де , бютюн халкъ О уьйретеген затлагъа гьайран болуп тынглай болгъан .
41011019	Ахшам болгъанда , Иса якъчылары да булан шагьардан гете .
41011020	Артындагъы гюн эртен инжир терекни янындан оьтюп барагъанда , терекни тамурларындан баш бутакъларына ерли къуругъанын гёрелер .
41011021	Петер , тюнегюн болгъан затны эсге алып , Исагъа : — Устаз , къара гьали ! Сен налатлагъан инжир терек къуруп къалгъан , — дей .
41011022	Иса булай дей : — Аллагьгъа иман салыгъыз .
41011023	Гертисин сёйлеймен сизге ! Эгер бирев бу тавгъа : « Гётерилип , денгизге атыл ! » — деп айтса , шо огъар таби болур эди . Ким юрегине шеклик гелтирмей , оьзю айтгъаны болажагъына иман салса , лап айтгъан кюйде болажакъ .
41011024	Шогъар гёре сизге айтаман : дуа этегенде , не зат тилесегиз де , шо сизге болажакъгъа инаныгъыз , сиз де шону алажакъсыз .
41011025	Дуа этмеге тургъан заманда , сизге къаршы ким буса да бирев гюнагь этген буса , ондан гечигиз . Кёклердеги Атагъыз да сизин гюнагьларыгъыздан гечер .
41011027	Олар дагъы да къайтып Ерусалимге гелелер . Иса ибадатханагъа гирип айланагъанда , Ону янына баш дин къуллукъчулар , дин алимлер ва тамазалар гелелер .
41011028	Огъар : — Бу ишлени Сен кимден ихтияр булан этесен ? Буланы этмеге ихтиярны Сагъа ким берген ? — деп сорайлар .
41011029	Иса олагъа булай жавап бере : — Мен де сизге бир зат сорайым . Шогъар жавап берсегиз , бу ишлени кимден ихтияр булан этегенимни Мен де сизге айтарман .
41011030	Ягьияны , адамланы сувгъа чомуп , Аллагьгъа тапшурмагъа ихтияры Аллагьданмы эди яда адамларданмы эди ? Магъа жавап беригиз !
41011031	Олар бир бири булан эришмеге башлай : — Эгер : « Аллагьдан эди » , — десек , шо заман О : « Неге дагъы сиз огъар инанмадыгъыз ? » — деп соражакъ .
41011032	Эгер « Инсанлардан эди » , — десек . . . ( Олар халкъдан къоркъалар . Неге тюгюл де , бютюн халкъ Ягьияны герти пайхаммар деп гьисап эте болгъан . )
41011033	Шо саялы олар Исагъа : — Биз билмейбиз , — деп жавап берелер . — Бу ишлени кимден ихтияр булан этегенимни сизге Мен де айтмасман , — дей Иса олагъа .
41012001	Иса олагъа масаллар булан сёйлемеге башлай : — Бир адам юзюм бав орната , айланасын бегите , юзюм сыкъмакъ учун бир къую къаза ва бийик къаравул къош къура . Сонг бавну юзюмчюлеге ижарагъа берип , оьзю башгъа якълагъа чыгъып гете .
41012002	Юзюм бишгенде , юзюм бавдан гелген тюшюмню оьзюне тиеген пайын алмакъ учун , юзюмчюлени янына оьзюню бир къулун йибере .
41012003	Юзюмчюлер буса къулну тутуп тююп , бир зат да бермей , бош къайтаралар .
41012004	Юзюм бавну еси оланы янына башгъа бир къулун йибере . Олар ташлар булан уруп , башын да ярып , ону да биябур этип йиберелер .
41012005	Сонг бирдагъы бирин йибере . Олар ону оьлтюрелер . О дагъы да хыйлы къулларын йибере . Олар да бирлерин токъалайлар , бирлерин оьлтюрелер .
41012006	Ону кёп сюеген биргине бир уланы бола . Ахырда : « Уланыма сама абур этерлер бугъай » , — деп , ону да юзюмчюлени янына йибере .
41012007	Амма юзюмчюлер бир бири булан : « Бу гелегени — варис . Гелигиз , ону да оьлтюрейик , шо заман ону мюлкю бизинки болуп къалыр » , — деп сёйлешелер .
41012008	Олар тутуп ону да оьлтюрелер ва юзюм бавдан къыргъа чыгъарып ташлайлар .
41012009	Энни юзюм бавну еси не этежек ? Гелип юзюмчюлени оьлтюрежек , бавну да башгъаларына бережек .
41012010	Иса олагъа : — Сиз Сыйлы Язывларда язылгъанны бир де охумагъанмысыз дагъы ? Усталар ташлап къойгъан таш кюрчюню аслу ташы болуп токътады .
41012011	Раббибиз этген шо ишни гёрмеге де гьайран чы !
41012012	Иса оьзлер булан сёйлейгенлер бу масал оьзлеге къаршы бакъдырылгъанын англап , Ону тутмагъа сюелер , тек халкъдан къоркъмакълыкъдан Ону къоюп , гери таялар .
41012013	Исаны терс айтылгъан сёзюн багьана этип тутмакъ учун , Ону янына фарисейлени ва Гьиродну якъчыларын йиберелер .
41012014	Олар да гелип Исагъа : — Устаз ! Сен туврасын айтагъан адам экенни , Аллагьны ёлунда тюз ва ачыкъ кюйде нечик яшама герекни уьйретегенингни билебиз . Биревден де къоркъмайгъанынгны , биревге де бет хатир этмейгенингни гёребиз . Румну пачасына ясакъ бермеге герекми яда тюгюлмю ? — дейлер .
41012015	Иса , гелгенлени экиюзлюлюгюн билип , олагъа : — Сиз Мени неге сынап къарама сюесиз ? Магъа бир гюмюш акъча гелтиригиз чи , къарайым , — дей .
41012016	Олар алып гелтирелер . Иса олагъа : — Бу сурат кимникидир ? Мунда кимни аты язылгъан ? — деп сорай . — Румну пачасыныки , — деп жавап берелер олар .
41012017	— Шолай буса , Румну пачасыныкин пачагъа , Аллагьныкин Аллагьгъа беригиз , — дей Иса . Олар Ону жавабына тамаша болуп къалалар .
41012018	Оьлюмден сонг тирилмек ёкъ деп сёйлейген саддукейлер , Исаны янына гелип , Огъар булай сорайлар :
41012019	— Устаз , Муса бизин учун : « Эгер биревню агъасы яда инисини оьлюп , олардан авлети де болмай къатыны къалса , оьлген агъасыны наслусун узатмакъ учун , къалгъаны шо къатынны алып , авлетлер тувдурмагъа герек » , — деп язгъан .
41012020	Етти агъа ини болгъан . Оланы биринчиси къатын алып , авлети болмагъан кюйде оьлюп къала .
41012021	Шо къатынны экинчи иниси ала ва авлети болмайлы , о да оьле . Уьчюнчю иниси булан да лап шолай бола .
41012022	Етти де агъа инини биринден де авлет къалмай . Барындан да артда къатын да оьле .
41012023	Энни оьлюлер тирилегенде , о къатын етти де агъа иниден къайсыны къатыны болажакъ ? Неге тюгюл де , оланы барысы да ону эри болгъан эди чи .
41012024	Иса олагъа булай жавап бере : — Сиз не Сыйлы Язывланы , не Аллагьны къудратын билмейгенигиз саялы янгылышасыз .
41012025	Тирилген сонг , оьлюлер я къатын алмажакълар , я эрге бармажакълар , кёклердеги малайиклер йимик болуп къалажакълар .
41012026	Оьлюмден тирилмекге гелгенде буса , Мусаны китабында яллайгъан тегенек бёлекден туруп Аллагь Мусагъа : « Мен Ибрагьимни Аллагьыман , Исгьакъны Аллагьыман ва Якъубну Аллагьыман » , — деп язгъан сёзлерин охумагъанмысыз ?
41012027	Аллагь оьлюлени Аллагьы тюгюл , савланы Аллагьы . Сиз бек адашасыз .
41012028	Дин алимлерден бири гелип , оланы эришивюне тынглай ва Исаны олагъа яхшы жавап берегенин гёргенде : — Буйрукъланы инг биринчиси къайсыдыр ? — деп сорай .
41012029	Иса огъар булай жавап бере : — Инг биринчи буйрукъ шудур : « Тынгла , гьей Исрайыл ! Аллагьыбыз болгъан Раббибиз бирдир .
41012030	Раббинг Аллагьны бютюн юрегинг булан , бютюн жанынг булан , бютюн гьакъылынг булан ва бютюн гючюнг булан сюй » .
41012031	Экинчи буйрукъ муна шолай : « Ювугъунгну оьзюнгню йимик сюй » . Булардан уллу болуп дагъы буйрукъ ёкъдур .
41012032	Дин алим Огъар булай дей : — Бек яхшы , Устаз ! Аллагь бир ва Ондан къайры дагъы Аллагь ёкъ деп айтып , Сен тюз айтасан .
41012033	Ону бютюн юрек булан , бютюн гьакъыл булан , бютюн гюч булан сюймек , ювугъунгну оьзюнгню йимик сюймек отгъа салынып яндырылагъан бары да къурбан гьайванлардан да , бары да союлагъан къурбанлардан да артыкъдыр .
41012034	Ону гьакъыллы кюйде жавап берегенин эшитип , Иса огъар : — Сен Аллагьны гьакимлигини тюбюне тюшмекден йыракъда тюгюлсен , — дей . Мундан сонг гьеч бирев де Огъар бир зат да сорамагъа болушлукъ этмей .
41012035	Ибадатханада халкъгъа Аллагьны каламын англата туруп , Иса булай дей : — Месигь Давутну Наслусу деп дин алимлер нечик айтып болалар ?
41012036	Аллагьны Ругьуну таъсиринден Давут булай сёйлеген чи : Аллагь Мени Раббиме айтды : « Мен Сени душманларынгны аякъ тюбюнге салгъынча , гелип Мени онг ягъымда олтуруп тур » .
41012037	Давут Исагъа Рабби деп айта болгъан сонг , О Давутну Наслусу нечик бола дагъы ?
41012038	Уьйрете туруп , Иса булай дей : — Дин алимлерден сакъ болугъуз . Олар узун опуракълар гийип юрюмеге сюелер , базар майданларда оьзлени гьюрметлегенни сюелер ,
41012039	синагогларда , гьюрметли ерлерде , шатлыкъ мажлислерде тёрге чыгъып олтурмагъа сюелер .
41012040	Олар тул къатынланы мал матагьын юталар , гёземелик учун узун узун дуалар этелер ! Олар Аллагьдан инг авур жазаны алажакълар !
41012041	Садагъа сандыкъны къаршысында олтуруп , Иса адамланы онда акъча салагъанына къарай . Бир кёп бай гишилер кёп акъча салалар .
41012042	Бир ярлы тул къатын гелип , гьарангъа бир нохурат болар чакъы эки увакъ акъча сала .
41012043	Якъчыларын янына чакъырып , Иса булай дей : — Гертисин сёйлеймен сизге : бу ярлы тул къатын садагъа сандыкъгъа барындан да артыкъ акъча салды .
41012044	Неге тюгюл де , оланы барысы да акъчасыны кёплюгюнден салды , бу къатын буса оьзюню касиплигинден яшавлукъ учун къойгъан бары да затын салды .
41013001	Иса ибадатханадан чыгъагъанда , якъчыларындан бири Огъар : — Устаз ! Къара чы , не тизив ташлардыр , не тизив биналардыр ! — дей .
41013002	— Сен бу уллу биналагъа гьайранлыкъ этемисен ? Мунда ташны уьстюнде таш да къалмажакъ , бары да зат дагъылажакъ ! — деп жавап бере Иса .
41013003	Иса Зайтун тавда , ибадатхананы къаршысында олтуруп турагъанда , Петер , Якъуб , Югьан ва Андрей Огъар айрыча :
41013004	— Айт чы бизге , бу ишлер къачан болажакъ ? Бу ишлер узакъ къалмай болажагъын биз нечик билербиз ? Ону нечик аламаты болажакъ ? — деп сорайлар .
41013005	Иса олагъа англатмагъа башлай : — Вёрегиз , сакъ болугъуз , сизин алдатмасынлар !
41013006	Бир кёплер : « Мен Месигьмен » , — деп , Мени атым булан гелип , хыйлыланы алдатажакълар .
41013007	Сиз гележекде давланы да , оланы гьакъындагъы хабарланы да эшитгенде , къоркъмагъыз ! Олар болмагъа герекли затлар . Амма шо заманда да ахыр заман гелип битмегендир .
41013008	Бир миллет башгъа миллетге , бир пачалыкъ башгъа пачалыкъгъа къаршы гётерилежек . Хыйлы ерлерде ачлыкъ ва ер тербенивлер болажакъ . Шолар барысы да , къатынгиши яш табагъанда азап чегегенде йимик , азапгъа тарывугъузну биринчи белгилери болуп токътажакъ .
41013009	Амма сиз гьазир болуп туругъуз ! Мени атымны макътап юрюгенигиз саялы , сизин тутуп дуванханалагъа бережеклер , синагогларда тюежеклер , гьакимлени , пачаланы алдында токътатажакълар . Шо заман Мени гьакъымда шагьатлыкъ этежексиз .
41013010	Амма ахыр къопгъунча , башлап бары да халкълар Сююнч Хабарны эшитмеге герек .
41013011	Сизин тутуп дуванханагъа алып баргъанда , не айтайыкъ деп алданокъ инжинмегиз , шо заман Аллагь сизин эсигизге не салса , шону сёйлегиз , неге тюгюл сёйлейген сиз болмажакъсыз , Аллагьны Ругьу болажакъ .
41013012	Агъасы инисин , иниси агъасын , атасы авлетлерин оьлюмге бережек , авлетлери ата анасына къаршы чыгъажакълар , оланы оьлтюртежеклер .
41013013	Мени атымны макътап юрюгенигиз саялы , бары да халкълар сизин гёрюп ярамайгъан болажакълар . Амма ахыргъа ерли чыдагъан къутгъарылажакъ .
41013014	« Мурдар этеген затны » тийишсиз ерде токътагъанын гёрген заманда ( охуйгъан англасын ! ) , ягьудеядагъылар тавлагъа къачсынлар .
41013015	Къалкъыдагъылар , уьйдеги затын алабыз деп , тюпге тюшюп , ерге гирмесинлер .
41013016	Авлакъдагъылар , уьст опуракъларын алабыз деп , уьюне къайтмасынлар .
41013017	Шо гюнлерде айлы болгъан ва эмчек ичиреген къатынланы гьалына адаршай !
41013018	Бу ишлер къышда болмасын деп дуа этигиз .
41013019	Шо гюнлерде олай уллу бир балагь болажакъ чы ! Шолай балагь Аллагь дюньяны яратгъан замандан гьалиге ерли бир де болмагъан , гьеч болма да болмажакъ !
41013020	Эгер Раббибиз шо гюнлени къысгъартмагъан эди буса , бары да жанлы зат ёкъ болажакъ эди . Амма Оьзюню сайлангъанлары себеп болуп , О шо гюнлени къысгъартгъан .
41013021	Шо заманда сизге бирев : « Къарагъыз ! Муна Месигь ! » — яда : « Она О » , — деп айтса , инанмагъыз .
41013022	Ялгъан месигьлер , ялгъан пайхаммарлар арагъа чыгъажакълар . Эгер имканлыкъ болса , аламатлар ва муъжизатлар гёрсетип , сайлангъанланы да алдатажакълар .
41013023	Амма сиз сакъ болугъуз ! Мен сизге алданокъ бары да затны айтып бувардым .
41013024	— Шо гюнлени балагьындан сонг , бирден гюнеш къаралажакъ , айны ярыгъы сёнежек ,
41013025	юлдузлар кёкден тюшежек , кёклени къудратлары чайкъалажакъ .
41013026	Шо заман Инсанны Уланын уллу къудрат ва сыйлы нюр булан булутларда гелегенин гёрежеклер .
41013027	Ондан сонг О алдын алдын малайиклерин йиберип , ер юзюню бир къырыйындан кёкню къырыйына ерли дюньяны дёрт де ягъындан Оьзюню сайлангъанларын бир ерге жыйдыражакъ .
41013028	Инжир терекден мисал алып къоюгъуз : ону бутакъларына сув тюшюп , япыракълар чыгъарагъан заманда , яй ювукълашгъанны билигиз .
41013029	Шолай сиз де бу затланы болагъанын гёргенде , Инсанны Уланы ювукъда экенни , етип геле турагъанны билигиз .
41013030	Гертисин сёйлеймен сизге : бу затлар барысы да , гьали бар наслу яшай туруп , яшавгъа чыгъажакъ .
41013031	Кёк де , ер де ёкъ болуп таяжакъ , амма Мени сёзлерим бир заманда да ёкъ болмажакъ .
41013032	О гюнню де , о сагьатны да бирев де , гьатта кёклердеги малайиклер де , Оьзю Уланы да билмей , янгыз Атам биле .
41013033	Вёрегиз , юхлап турмагъыз ! Шону сагьаты къачан гележегин билмейсиз .
41013034	О ёлгъа чыгъагъан бир адамны гьалына ошай : о адам уьюнден гетегенде , къулларыны гьарисине оьз ишин тапшуруп , уьйге къарамакъны , къапучугъа буса даим айыкъ турмакъны буюра .
41013035	Гьасили , айыкъ туругъуз ! Неге тюгюл де , уьйню еси не вакъти гележегин — ахшаммы , гечортадамы , хоразлар къычырагъан тавукъчакъдамы яда гюн чыкъгъанда эртенми — билмейсиз .
41013036	О хапарсыздан гелип , сизин юхлай туруп тапмасын !
41013037	Сизге айтагъанымны бары да адамлагъа айтаман : айыкъ туругъуз !
41014001	Ягьуди Пасха ва Маясыз Экмекни байрамы болма эки гюн къала . Баш дин къуллукъчулар ва дин алимлер Исаны гьилла булан тутуп оьлтюрмеге ёл излей .
41014002	Олар : — Байрам гюнлерде этмеге тарыкъ тюгюл , дагъы ёгъесе халкъ баш гётережек , — дейлер .
41014003	Иса Байтанияда яман гён аврувдан авруйгъан Симонну уьюнде къонакълыкъда болгъан . О янтайып турагъанда , ичинде бек багьалы нард деген атир ийисли таза май къуюлгъан чыны кажинни де тутуп , онда бир къатынгиши гирип геле . Кажинни сындырып , о майны Исаны башына тёге .
41014004	Къонакъланы бирлери огъар ачувлана ва бир бирине : — Булай багьалы майны не учун шолай зая эте ?
41014005	Шону чу уьч юз гюмюш акъчадан да артыкъгъа сатып , пакъырлагъа садагъа этип бермеге ярай эди ! — деп сёйлейлер ва къатынгъа бек айып этмеге башлайлар .
41014006	Амма Иса булай дей : — Къатынны парахат къоюгъуз ! Огъар неге къайнашасыз ? Мени учун о бир яхшы иш этди !
41014007	Пакъырлар даим сизин яныгъызда болажакъ , не заман сюйсегиз де , олагъа яхшылыкъ этмеге болажакъсыз . Мен буса даим яныгъызда болмажакъман .
41014008	Къатын къолундан гелеген затын этди . Гёммеге гьазирлемек учун , о Мени чархыма май тёкдю .
41014009	Гертисин сёйлеймен сизге : бу Сююнч Хабар бютюн дюньяны не еринде билдирилсе де , бу къатын этген иш сёйленежек ва оьзю эсге алынажакъ .
41014010	Шо вакъти Исаны он эки де якъчысыны бири болгъан Ягьуда Искариет , Ону баш дин къуллукъчуланы къолуна бермек учун , оланы янына гете .
41014011	Олар шону эшитип , сююнелер ва огъар акъча бермеге сёз берелер . Ягьуда Исагъа хыянатлыкъ этмек учун онгайлы мюгьлет ахтарып айлана .
41014012	Ягьуди Пасхагъа къурбан къозусу союлагъан Маясыз Экмекни байрамыны биринчи гюнюнде якъчылары Исагъа : — Пасха ашны Сен къайда ашама сюесен ? Биз барып гьазирлейик , — дейлер .
41014013	Иса якъчыларындан экевюн йибере туруп , олагъа булай дей : — Шагьаргъа барыгъыз . Сизге онда кажин булан сув алып барагъан бир адам къаршылашар . Ону арты булан барарсыз .
41014014	О гирген уьйню есине : « Устаз , Пасха байрам аш ашамакъ учун якъчыларым да булан уьюнгде жыйылма болагъан ер къайдадыр деп сорай эди » , — деп айтарсыз .
41014015	О сизге оьрде ясалгъан , бары да зат гьазирленген бир уллу отав уьйню гёрсетежек . Бизин учун ахшам ашны шонда онгарыгъыз .
41014016	Якъчылары ёлгъа тюшелер ва шагьаргъа гелгенде , бары да затны Иса айтгъан кюйде болуп табалар . Онда олар ягьуди Пасха ашны гьазирлейлер .
41014017	Ахшам он эки якъчысы да булан Иса шонда геле .
41014018	Олар тепсиде олтуруп ашап турагъанда , Иса : — Гертисин сёйлеймен сизге : Мени булан бирге тепсиде олтуруп ашап турагъанлардан биригиз Магъа хыянатлыкъ этежексиз , — дей .
41014019	Олар бек пашман болалар ва бирерлеп : — Шо мен тюгюлмендир чи ? — деп сорамагъа башлайлар .
41014020	Иса олагъа булай жавап бере : — Он экевден шо бирев экмегин Мени булан бир сукарагъа мандырагъаныгъыз болажакъ !
41014021	Сыйлы Язывларда Оьзюню гьакъында язылгъаны йимик , Мен , Инсанны Уланы , оьлме герекмен . Амма Инсанны Уланына хыянатлыкъ этген адамны гьалына адаршай ! О адам анадан тувмай къалгъан буса яхшы эди !
41014022	Олар ашайгъанда , Иса экмек алып , шюкюр дуа да этип , сындырып якъчыларына пайлай . Сонг : — Алыгъыз , бу Мени къаркъарамдыр ! — дей .
41014023	Сонг О бир аякъны ала , шюкюр дуа да этип , олагъа бере ва барысы да ондан ичелер .
41014024	Иса булай дей : — Бу аякъ хыйлыланы гюнагьларын гечдирмек учун тёгюлежек къанымдыр . О къан Аллагьны ва Ону халкъыны арасындагъы разилешивню белгисидир .
41014025	Гертисин сёйлеймен сизге : Аллагь толу кюйде гьакимлик этеген заман гелгинче , Мен юзюмден этилген чагъырны дагъы ичмежекмен . О заман янгы чагъыр ичежекмен .
41014026	Аллагьгъа макътав йыр йырлагъандан сонг , олар Зайтун тавгъа гетелер .
41014027	Шонда Иса якъчыларына булай дей : — Сиз барыгъыз да Мени къоюп гетежексиз . Сыйлы Язывларда : « Къойчуну оьлтюрежек , сиривдеги къойлары чачылышажакъ » , — деп язылгъан чы .
41014028	Мен оьлюп тирилген сонг , сизден алда Галилеягъа барып туражакъман .
41014029	— Эгер Сени бары да инкар этсе де , мен инкар этмесмен ! — дей Петер Огъар .
41014030	Шо заман Иса огъар : — Гертисин сёйлеймен сизге : бугюн , гьатта бу гече хораз эки керен къычыргъынча , сен Мени уьч керен инкар этежексен , — дей .
41014031	Амма Петер : — Магъа Сени булан бирге оьлюп гетмеге тюшсе де , мен Сени инкар этмесмен ! — деп дагъы да къаныгъывлу кюйде такрарлай . Оьзгелери де шолай дейлер .
41014032	Мундан сонг олар Гетсамания деген бир ерге гелелер . Иса якъчыларына : — Мен дуа этип битгинче , сиз мунда олтуруп туругъуз , — дей .
41014033	О Петерни , Якъубну ва Югьанны Оьзю булан ала , къайгъырмагъа ва гьалекленмеге башлай .
41014034	Олагъа : — Юрегимни терен къайгъы басгъан , мунда Мени булан къалып , юхламай туругъуз ! — дей .
41014035	Бираз ари тайып , ерге къапланып , шо мюгьлет болма тарыкълы зат , имканлы буса , Оьзюне етмесин деп , дуа этмеге башлай .
41014036	Иса : — Атам ! Сени къудратынг етмейген зат ёкъ . Мени бу къысматдан къутгъар ! Амма Мен сюеген кюйде тюгюл , Сен сюеген кюйде болсун , — дей .
41014037	Иса къайтып якъчыларыны янына гелгенде , оланы юхлай туруп таба . Петерге булай дей : — Сен юхлаймысан ? Бир сагьат сама юхламай туруп болмадынгмы ?
41014038	Юхламагъыз . Болажакъ сынавлардан оьтмек учун дуа этигиз . Юрек хыял этсе де , къаркъараны буса гючю ёкъдур !
41014039	О дагъы да ари тайып , алдагъы дуасындагъы сёзлени айта туруп дуа эте .
41014040	Къайтып гелгенде , якъчыларын дагъы да юхлай туруп таба . Олар юхусундан гёзлерин ачып болмайлар . Огъар не жавап берегенин билмейлер .
41014041	Уьчюнчю гезик де оланы янына гелип , Иса : — Сиз гьали де ятып юхлап рагьатланамысыз ? Таманыгъыз ! Заман етишген . Мен , Инсанны Уланы , гюнагьлыланы къолуна бериле тураман .
41014042	Туругъуз , гетейик ! Муна , гьали Магъа хыянатлыкъ этеген адам да ювукълашып геле , — дей .
41014043	Иса бу сёзлени сёйлеп турагъанда , шоссагьат он эки якъчысыны бириси болгъан Ягьуда геле . Ону булан бирге баш дин къуллукъчулар , дин алимлер ва тамазалар йиберген къылычлары ва таякълары булангъы кёп халкъ да бола .
41014044	Исагъа хыянатлыкъ этеген Ягьуда олар булан : — Мен Оьзюн оьбежек Адам Исадыр . Ону тутарсыз , тек Ону сакълыкъ булан элтерсиз , — деп алданокъ сёйлешген болгъан .
41014045	Шоссагьат о Исагъа ювукълашып : — Устаз , — деп , Ону оьбе .
41014046	Шо заман Исаны туталар .
41014047	Ону янында токътагъан якъчыларындан бири , къылычын да сувуруп , уруп дин къуллукъчуланы башчысыны къулуну къулагъын гесип тюшюре .
41014048	Шо заман Иса олагъа булай дей : — Сиз Мени уьстюме , бир жинаятчыны тутагъанда йимик , къылычлар да , таякълар да булан гелгенсиз .
41014049	Мен гьар гюн сизин булан ибадатханада болуп , сизге Аллагьны каламын англатып турдум , сиз де Мени тутмадыгъыз . Амма Сыйлы Язывларда язылгъан сёзлер яшавгъа чыкъмагъа герек !
41014050	Шо заман бары да якъчылары Исаны къоюп къачалар .
41014051	Исаны артындан гелегенлени арасында ялангъач къаркъарасына кетен шаршав чырмалгъан бир жагьил улан болгъан . Олар ону да туталар .
41014052	Амма о улан , оланы къолунда шаршавун да къоюп , сыпкъырылып , ялангъач кююнде къачып гете .
41014053	Исаны дин къуллукъчуланы башчысыны янына гелтирелер . Онда бары да баш дин къуллукъчулар , тамазалар ва дин алимлер де жыйылалар .
41014054	Петер буса дин къуллукъчуланы башчысыны абзарына ерли , арекден туруп , Исаны арты булан юрюй . Онда отну алдында да олтуруп , къаравулчулар булан бирге исси болуп тура .
41014055	Баш дин къуллукъчулар ва бютюн ягьудилени оьр мажлиси буса Исаны оьлтюрмек учун Огъар къаршы ялгъан шагьатлар ахтарып айланалар . Амма Ону айыбын тапмайлар .
41014056	Кёплер Огъар къаршы ялгъан шагьатлыкъ этсе де , оланы шагьатлыкълары бир бирине къыйышмай .
41014057	Огъар къаршы булай ялгъан шагьатлыкъ этегенлери де бола :
41014058	— Биз Ону къол булан ишленген бу ибадатхананы Мен дагъытажакъман , уьч гюнден къол булан ишленмеген башгъасын тигежекмен деп сёйлейгенин эшитдик .
41014059	Амма оланы ялгъан шагьатлыкълары мунда да бир бирине къыйышмай .
41014060	Шо заман дин къуллукъчуланы башчысы ортагъа чыгъып , Исагъа : — Неге бир жавап да бермейсен ? Буланы Сагъа айтагъанларына къаршы айтмагъа затынг ёкъму ? — деп сорай .
41014061	Иса сёйлемей токътай ва гьеч жавап бермей . Шо заман дин къуллукъчуланы башчысы Огъар : — Аллагьу Тааланы Уланы ва Месигь Сенмисен ? — деп дагъы да сорай .
41014062	— Менмен . Инсанны Уланын да бары да затгъа гючю етеген Аллагьны онг ягъында олтуруп , кёкню булутларыны уьстюнде гелегенин гёрежексиз , — деп жавап бере Иса .
41014063	Шо заман дин къуллукъчуланы башчысы , уьст опуракъларын йыртып йиберип : — Бизге дагъы шагьатлар негер тарыкъдыр ?
41014064	Муну Аллагьгъа къаршы капир затланы сёйлейгенин эшитдигиз ! Сиз нечик ойлашасыз ? — дей . Оланы барысы да О айыплы ва оьлтюрюлме герек деп гьисап эте .
41014065	Бирлери Ону бетине тюкюрмеге , гёзлерин байлап , токъаламагъа башлайлар . — Къайда , пайхаммарлыгъынгны гёрсет , — дей . Къаравулчулар да Ону аралап тюймеге башлайлар .
41014066	Петер тюпде , абзарда турагъанда , ону янына дин къуллукъчуланы башчысыны къаравашларындан бириси геле .
41014067	Отда исинип турагъан Петерни гёргенде , огъар яхшы тикленип къарап : — Шо назаретли Иса булан сен де бар эдинг чи , — дей .
41014068	— Сен нени гьакъында сёйлейгенингни билмеймен ва англамайман , — деп инкар этип , Петер къабакъ тюпге багъып чыгъып гете . Шо заман хораз къычыра .
41014069	Къараваш , Петерни дагъы да гёрюп , янында токътагъанлагъа : — Бу да олардан биревю , — деп сёйлемеге башлай .
41014070	Петер дагъы да инкар эте . Арадан бираз заман оьтген сонг , онда токътагъанлар Петерге дагъы да : — Сен оланы биревю экенинг герти . Сен де галилеялысан чы , — дейлер .
41014071	— Сиз айтагъан Адамны мен танымайман , — деп , ант этмеге башлай о .
41014072	Шо заман хораз экинчи керен де къычыра . « Хораз эки керен къычыргъынча , сен Мени уьч керен инкар этежексен » , — деп Иса айтгъан сёзлени Петер шо заман эсине гелтире ва гьынкъ этип йыламагъа башлай .
41015001	Эртен тез вакъти баш дин къуллукъчулар , тамазалар , дин алимлер ва ягьудилени оьр мажлисини оьзге бары да ортакъчылары генгеш этгенден сонг , Исаны байлап алып барып , Пилатгъа берелер .
41015002	Пилат Огъар : — Сен ягьудилени пачасымысан ? — деп сорай . — Оьзюнг айтып бердинг чи ! — деп жавап бере Иса огъар .
41015003	Баш дин къуллукъчулар Ону кёп ишлерде айыпламагъа башлайлар .
41015004	Пилат дагъы да Огъар : — Сен гьеч жавап бермежекмисен ? Гёремисен , Сени нечакъы ишлерде айыплайлар ! — деп сорай .
41015005	Амма Иса огъар дагъы бир жавап да бермей . Шо Пилатны бек тамаша эте .
41015006	Гьакимни тутулуп туснакъ этилгенлени бирисин ягьуди Пасха байрамда халкъны тилевюне гёре азат этеген адаты болгъан .
41015007	Шо вакътилерде хозгъавулну заманында адам оьлтюрген башгётеривчюлер булан бирче туснакъда турагъан Барабба деген бирев болгъан .
41015008	Халкъ гелип : — Бизге адатлы гьалда этеген затынгны эт , — деп Пилатгъа тилемеге башлай .
41015009	— Сюйсегиз , мен сизин учун ягьудилени пачасын чыгъараймы ? — дей Пилат олагъа .
41015010	Неге тюгюл де , Пилат баш дин къуллукъчулар Исаны гюллемекликден тутдургъанын биле .
41015011	Баш дин къуллукъчулар буса Исаны тюгюл , Бараббаны чыгъарсын деп тилемеге халкъны бакъдыралар .
41015012	Амма Пилат олагъа : — Олай буса , ягьудилени пачасы деп айтылагъан адамгъа мен не этейим дагъы ? — деп дагъы да сорай .
41015013	Олар да жавап бере туруп , къычырып : — Ону хачгъа ил ! — дейлер .
41015014	— Бу не яманлыкъ этген ? — деп сорай о . — Ону хачгъа ил ! — деп дагъы да бек къычыралар олар .
41015015	Шо заман Пилат халкъны рази этмек учун , Бараббаны чыгъара , Исаны буса къамучу булан тюйдюрген сонг , хачгъа илмек учун йибере .
41015016	Асгерлер Исаны бекликни ичине , преторий деген ерге гийирелер ва Ону айланасына оьзлени асгер бёлюгюн жыялар .
41015017	Огъар бир авур къызыл аба , башына да тегенеклерден эшилип этилген бир таж гийдирелер .
41015018	— Яшасын ягьудилени пачасы ! — деп къычырып , мысгъылламагъа башлайлар .
41015019	Ону башына таякълар булан уралар , бетине тюкюрелер , Огъар сужда этеген болуп гёрюнюп , Ону алдында тизлеринден югюнелер .
41015020	Ону мысгъыллап ялкъгъан сонг , авур къызыл абаны уьстюнден чечип алалар . Къайтара оьзюню опуракъларын гийдирип , хачгъа илмеге алып гетелер .
41015021	Искендер булан Руфну атасы , киринейли Симон деген бирев авлакъдан къайтывунда шо ерден оьтюп бара болгъан . Исаны илежек хачны гётерип юрюмеге ону борчлу этелер .
41015022	Исаны Голгота , демек « Такъаны ери » деп айтылагъан ерге гелтирелер .
41015023	Огъар ичмеге эсден тайдырагъан затлар къошулгъан чагъыр берелер . Амма Иса ону ичмей .
41015024	Сонг асгерлер Ону хачгъа илелер ва ким не алажакъ деп чёп салып , Ону опуракъларын пайлап алалар .
41015025	Ону хачгъа илгенде , эртен сагьат тогъуз вакъти болгъан .
41015026	Ону айыбын гёрсетеген такътагъа « Ягьудилени пачасы » деп языла .
41015027	Ону булан бирге , бирин онг ягъында , биревюн де сол ягъында , эки талавурчуну да хачгъа илелер .
41015029	Ондан оьтегенлер , башларын чайкъай туруп , Огъар : — Гьы , Сен чи , ибадатхананы дагъытып , уьч гюнден ону къайтарып къурагъан Адам эдинг ! Энни Оьзюнгню къутгъар ! Илинген хачынгдан тюш гьали ! — деп мысгъыллап сёйлейлер .
41015030	
41015031	Шолай баш дин къуллукъчулар ва дин алимлер , Ону мысгъыллай туруп : — Башгъаланы къутгъара эди , Оьзюн буса къутгъарып болмай !
41015032	Къой , гёрейик , Исрайылны пачасы , Месигь хачдан тюшсюн гьали , шону гёрсек , биз де иман саларбыз , — деп бир бирине сёйлейлер . Ону булан бирче илингенлер де Огъар сёгюшелер .
41015033	Тюшде сагьат он экиден уьчге ерли бютюн уьлкени къарангылыкъ къуршай .
41015034	Тюшде сагьат уьч вакътиде Иса гючлю тавуш булан : — Эли , Эли , лама сабакътаны ? Демек , « Аллагьым , Аллагьым ! Мени не саялы ташлап къойдунг ? » — деп къычыра .
41015035	Онда болгъанлардан бирлери муну эшитгенде : — Къарагъыз чы ! О Илиясны чакъыра ! — дей .
41015036	Бирев чабып барып , чюпюрекни ачыгъан чагъыргъа чомуп , ону таякъны башына да илип , Исагъа авзун бавукъ этмеге узата . Сонг : — Къой , къарайыкъ , Илияс гелип , Ону хачдан тюшюрерми экен ? — дей .
41015037	Иса буса бек къычырып аваз этип , жан бере .
41015038	Шо мюгьлетде ибадатханадагъы перде , уьстден тюпге ерли ярылып , эки бёлюне .
41015039	Ону къаршысында токътагъан юз асгерни башчысы , Иса жан береген кююн гёргенде : — Гертилей де , Бу Адам Аллагьны Уланы болгъан , — дей .
41015040	Мунда йыракъдан туруп къарагъан къатынгишилер де бола . Оланы арасында Маждаллы Мариям , Юсупну ва гиччи Якъубну анасы Мариям ва Саломия да бола .
41015041	Иса Галилеяда турагъанда , олар Ону арты булан гелгенлер ва Огъар кёмек этгенлер . Онда Иса булан бирче Ерусалимге гелген дагъы да кёп къатынгишилер де бола .
41015042	О гюн гьазирлик гюню , демек сонгугюнню алдындагъы гюн болгъан ва геч заман болгъан .
41015043	Ягьудилени оьр мажлисини гёрмекли ортакъчыларындан бири болгъан ва Аллагьны гьакимлик этеген заманын къаравуллайгъан ариматеялы Юсуп геле ва Пилатны янына гирмеге тавакаллыкъ этип , Исаны сюегин бермекни тилей .
41015044	Пилат Исаны шолай тез оьлгенине тамашалыкъ эте ва юз асгерни башчысын чакъырып : — Оьлгени хыйлы боламы ? — деп сорай .
41015045	Юз асгерни башчысыны хабарын эшитгенде , Пилат Юсупгъа сюекни алма изну бере .
41015046	О сатып кетен гебин ала , Исаны хачгъа илинген еринден тюшюре , Ону кетен гебинге чырмай ва ярны оюп этилген бир къабургъа салып , ону алдын таш булан яба .
41015047	Маждаллы Мариям ва Ёсейни анасы Мариям къарап Исаны къайда салгъанын гёрелер .
41016001	Сонгугюн оьтгенден сонг , Маждаллы Мариям , Якъубну анасы Мариям ва Саломия барып Исаны сюегине сюртмек учун атирлер сатып алалар .
41016002	Къаттыгюн эртен кёп тез вакъти гюн чыкъгъандокъ , олар къабургъа гелелер .
41016003	Олар : — Къабурну алдындагъы ташны бизге ким тайдырып берир , — деп бир бирине сёйлейлер .
41016004	Къараса , олар ташны къабурну алдындан йылышгъанын гёрелер . Таш буса бек уллу таш болгъан .
41016005	Къабургъа гиргенде , олар акъ опуракълар да гийип , онг якъда олтургъан бир жагьил уланны гёрелер , ондан бек къоркъалар .
41016006	О улан олагъа : — Къоркъмагъыз ! Сиз хачгъа илинген назаретли Исаны излейсиздир . О тирилди . О мунда тюгюл . Муна О салынгъан ер .
41016007	Гьали барып Петерге де , Исаны оьзге якъчыларына да айтыгъыз : Иса сизден алда Галилеягъа барып туражакъ . Сизге айтгъаны йимик , Ону онда гёрежексиз , — дей .
41016008	Къатынлар къабурдан чыгъып къачалар , къоркъуп , бек гьайран болалар . Къоркъмакълыкъдан биревге бир зат да айтып болмай къалалар .
41016009	Жуманы биринчи гюнюнде эртен тез тирилген Иса башлап Маждаллы Мариямгъа гёрюне . Бу къатындан Иса етти жинни къувалап чыгъаргъан болгъан .
41016010	Мариям да барып шо гьакъда Иса булан бирче болгъанлагъа айта . Олар буса яс тутуп терен къайгъыда болгъан .
41016011	Амма олар Иса тирилгенни ва огъар гёрюнгенни эшитгенде , инанмайлар .
41016012	Мундан сонг Иса юртгъа барма деп ёлгъа чыкъгъан якъчыларыны экевюне башгъа бир келпетде гёрюне .
41016013	Олар да къайтып гелип , шо гьакъда къалгъанлагъа айталар , амма олагъа да инанмайлар .
41016014	Ахырда да О ашап турагъан он бир якъчысына гёрюне . Иса Оьзюню тирилгенин гёргенлеге инанмагъаны учун , имансызлыгъы ва юреклерини енгилмейгени учун , олагъа айып эте .
41016015	Иса олагъа булай дей : — Бютюн дюньягъа барып айланыгъыз , Сююнч Хабарны бары да адамлагъа билдиригиз .
41016016	Сююнч Хабаргъа иман салып , сувгъа чомдурулуп , Аллагьгъа тапшурулгъанлар къутгъарылажакълар . Иман салмайгъанлагъа буса дуван этилежек .
41016017	Иман салагъанлар булай аламатлар гёрсетмеге болажакълар : Мени атым булан жинлени къувалажакълар , янгы тиллерде сёйлежеклер .
41016018	Олар къоллары булан йыланланы тутуп болажакълар , гьатта оьлтюреген загьруну ичсе де , олагъа зарал болмажакъ , къолун тийдирип , аврувланы сав этежеклер .
41016019	Раббибиз Иса олар булан сёйлегенден сонг , кёкге гётериле ва Аллагьны онг янында олтура .
41016020	Якъчылары буса барып Раббибизни сёзюн бары да ерлерде билдирелер . Раббибиз олагъа кёмек эте , гьайран аламатлар гёрсетмек булан оланы сёзлерин гертилей .
42001001	Арабызда болуп гетген агьвалатланы гьакъында бир хыйлылар хабарлар тизме башлагъанлар .
42001002	Башындан тутуп шо агьвалатланы оьзлер гёргенлер ва Аллагьны каламына къуллукъ этегенлер бизге шо гьакъда англатды .
42001003	Мен де , гьей гьюрметли Теофил , башындан тутуп тындырыкълы кюйде ахтаргъандан сонг , шоланы барын да бир ягъадан сагъа язмагъа токъташдым ,
42001004	сагъа уьйретилген шо илмуну гьакълыгъын сен билсин деп айтып .
42001005	Ягьудеяны гьакими Гьиродну заманында дин къуллукъчу Абияны бёлюгюнден Закария деген бир дин къуллукъчу ва Гьарунну тухумундан Элизабет деген ону къатыны болгъан .
42001006	Олар экевю де , Аллагьны алдында муъмин болуп , Раббибизни бары да буйрукъларындан ва насигьатларындан тайышмай иш гёргенлер .
42001007	Оланы авлети болмагъан . Элизабетден яш болмай болгъан . Ондан къайры да , экевюне де хыйлы йыллар да бола болгъан .
42001008	Бир керен ибадатханада къуллукъ этмеге ону бёлюгюне гезик гелген заманда ,
42001009	дин къуллукъчуланы адатына гёре чёп салгъанда , арив ийисли затлар яндырмакъ учун , Раббибизни ибадатханасына гирмеге Закариягъа чёп чыгъа .
42001010	Арив ийисли затлар яндырылып битгинче , ибадатханадан тышда токътап кёп халкъ дуа этип тура болгъан .
42001011	Шо заман Закариягъа Раббибизни бир малайиги гелип гёрюне . О арив ийисли затлар яндырылагъан ерни онг янында токътай .
42001012	Малайикни гёргенде , Закария адай ва бек къоркъа .
42001013	Малайик буса огъар булай дей : — Къоркъма , Закария ! Сени дуанг къабул этилди . Къатынынг Элизабет сагъа бир улан табажакъ , огъар да Ягьия деп ат къояжакъсан .
42001014	О сагъа уллу сююнч ва шатлыкъ гелтирежек ва ону тувмакълыгъына кёплер сююнежеклер .
42001015	Ягьия Раббибизни алдында уллу адам болажакъ , чагъыр ва оьзге ички ичмежек , анасындан тувгъандан тутуп онда Аллагьны Ругьуну гючю болажакъ .
42001016	Исрайылны халкъындан кёплерин оьзлени Аллагьы болгъан Раббибизге иман салдыражакъ .
42001017	О аталарын авлетлери булан ярашдыражакъ , енгилмейгенлени муъминликни ёлуна къайтаражакъ . Раббибизни геливюне халкъны гьазирлемек учун , о Илияс пайхаммарныки йимик ругь ва къудрат булан Ону алды булан гележек .
42001018	Закария малайикге : — Мен ону неден билермен ? Мен чи бир къарт адамман , къатыныма да хыйлы йыллар бола , — деп сорай .
42001019	— Мен Аллагьны алдында турагъан Жабрайылман , сени булан сёйлемек ва бу сююнчню сагъа билдирмек учун йиберилип гелгенмен .
42001020	Заманы етишгенде , гьакълыгъы билинежек мени сёзлериме инанмагъанынг саялы , сени тилинг тутулуп , бу затлар болгъунча , сёйлеп болмай туражакъсан , — деп жавап бере огъар малайик .
42001021	Къырда Закарияны чыкъмакълыгъын къаравуллап токътагъан халкъ ону ибадатханадан чыкъмай олай узакъ къалып турагъанына тамашалыкъ эте .
42001022	Чыкъгъан заманда , Закария олагъа сёйлеп болмай . Олар да ибадатханада Закариягъа бир гёрюнюш гёрюнгенни англай . Закария олагъа ишаралар булан англата , тили тутулгъан кююнде къала .
42001023	Ибадат гюнлери битгенден сонг , о уьюне къайта .
42001024	Бир нечакъы замандан сонг , къатыны Элизабет яшгъа токътай ва беш ай уьюнден чыкъмай туруп , сонг :
42001025	— Мени учун муну этген Раббибиздир . Гьали адамланы арасында мени биябур гьалдан къутгъарды , — дей .
42001026	Элизабет айлы болуп алтынчы айда Жабрайыл малайик Аллагьны ягъындан Галилеяны Назарет деп айтылагъан шагьарына
42001027	Давутну ожагъындан болгъан Юсуп деген адамгъа гелешинген бир къызны янына йибериле . Къызны аты Мариям болгъан .
42001028	Малайик ону янына гирип : — Салам сагъа , гьей оьзюне Аллагь рагьмулу болгъан къыз . Раббибиз сени буландыр , — дей .
42001029	Къыз буса , ону гёрюп , сёзлеринден тартына ва бу сёзлер нени англатмагъа бола деп ойлаша .
42001030	Малайик огъар булай дей : — Къоркъма , Мариям ! Аллагь сагъа рагьмулу болду .
42001031	Айлы болуп , бир улан табажакъсан ва Огъар да Иса деп ат къояжакъсан .
42001032	О Аллагьны алдында уллу болажакъ , Огъар Аллагьу Тааланы Уланы деп айтылажакъ ва Раббибиз Аллагь Огъар уллу атасы Давутну тахын бережек .
42001033	О даим Якъубну халкъыны уьстюнде пача болуп туражакъ ва Ону гьакимлигини ахыры болмажакъ .
42001034	Мариям буса малайикге : — Бу нечик болажакъ , мен чи гьали де эрге де бармагъанман ? — деп сорай .
42001035	Огъар малайик булай жавап бере : — Аллагьны Ругьу сени уьстюнге гележек ва Аллагьу Тааланы къудраты сени къуршап алажакъ . Шогъар гёре сенден туважакъ сыйлы Авлетге Аллагьны Уланы деп айтылажакъ .
42001036	Муна сени къардаш къатынынг Элизабет , о оьзю къарт буса да , уланъяшгъа токътады . Бары да халкъ ондан яш болмай дей эди . О айлы болгъанлы буса гьали алты ай бола .
42001037	Аллагь этип болмайгъан гьеч бир зат ёкъдур .
42001038	О заман Мариям : — Мен Раббимни къулуман . Къой , магъа да сен айтгъан кюйде болсун , — дей . Малайик де ону янындан гете .
42001039	Шо гюнлерде Мариям алгъасавлукъда тав бойда ерлешген Ягьудеядагъы бир шагьаргъа бара .
42001040	Закарияны уьюне гирип , о Элизабет булан саламлаша .
42001041	Элизабет Мариямны саламын эшитгенде , ону къарнында яш тербенип йибере . Элизабет Аллагьны Ругьундан тола .
42001042	Гётеринки тавуш булан Элизабет булай дей : — Къатынланы арасындан Аллагь инг сыйлагъаны сенсен . Сени къарнынгдагъы балангны да сыйлагъандыр .
42001043	Раббимни анасы яныма гелмеклик йимик насип болмагъа мен киммен ?
42001044	Неге десенг , сени саламынгны сеси мени къулагъыма чалынгъандокъ , къарнымдагъы балам сююнмекден тербенип гетди .
42001045	Раббибиз оьзюне айтгъан сёзлер герти болажагъына иман салгъан къатын насиплидир !
42001046	Мариям булай дей : — Жаным Раббибизге макътав эте ,
42001047	Къутгъарывчум болгъан Аллагь учун юрегим сююне ,
42001048	О Оьзюню инг гиччи бир къулу болгъан магъа тергев берди . Энниден сонг бары да наслулар магъа насипли деп айтажакълар .
42001049	Къудратны Еси мени учун зор уллу иш этди . Ону Аты Сыйлыдыр !
42001050	Аллагьны рагьмусу Оьзюнден къоркъагъан бары да наслулагъа болажакъ .
42001051	О Оьзюню къолу булан къудратын гёрсетди , оьктемлени юреклериндеги яман къастларын тозду .
42001052	Гючлюлени тахларындан тюшюрдю , гючсюзлени буса гётерди .
42001053	Ачланы ниъматлардан толтурду , байланы буса бош къайтарды .
42001054	Аллагь Оьзюню къуллукъчусу болгъан Исрайылгъа кёмекге табулду .
42001055	Бизин аталарыбызгъа сёз бергени йимик , О Ибрагьимге ва ону наслуларына даим рагьму этмеге унутмады .
42001056	Элизабет булан уьч айгъа ювукъ тургъандан сонг , Мариям уьюне къайта .
42001057	Элизабетни яш тапма чагъы етишип , о улан таба .
42001058	Хоншулары ва къардашлары , Раббибиз Элизабетге Оьзюню уллу рагьмусун гёрсетгенни эшитип , ону булан бирге сююне .
42001059	Сегизинчи гюн яшны сюннет этме гелелер ва огъар , атасына йимик , Закария деп ат къоймагъа сюелер .
42001060	Амма анасы : — Тарыкъ тюгюл ! Ону аты Ягьия болажакъ , — дей .
42001061	— Сени тухумунгда шолай аты булан бирев де ёкъ , — дейлер олар .
42001062	Яшгъа не ат къойма сюегенин атасына ишаралар булан сорамагъа башлайлар .
42001063	Закария бир такъта гесек гелтирмекни тилей ва : « Ону аты Ягьиядыр » , — деп яза . Барысы да тамаша болуп къалалар .
42001064	Шо мюгьлетде Закария сёйлеп болагъан бола . О Аллагьгъа макътав этмеге башлай .
42001065	Оланы бары да хоншуларына къоркъув тюше . Бары да бу агьвалатланы гьакъындагъы хабар Ягьудеяны бютюн тав ерлерине яйыла .
42001066	Шону эшитгенлени барысы да , бугъар тамаша болуп : « Ажайып бар , бу яш не болажакъ ? » — дейлер . Гертилей де , Раббибизни къудраты ону булан бола .
42001067	Ягьияны атасы Закария Аллагьны Ругьундан тола ва шону таъсиринден адамлагъа булай сёйлей :
42001068	— Оьз халкъына кёмекге гелген ва огъар эркинлик гелтиреген Исрайылны Аллагьы Раббибизге макътав болсун !
42001069	Аллагь бырынгъы заманлардан берли Оьзюне тапшурулгъан пайхаммарлардан таба билдиргенине гёре , О бизге Оьзюню къулу Давутну наслусундан къудратлы бир Къутгъарывчуну йиберди .
42001070	
42001071	О бизин душманларыбыздан ва бизин сюймейгенлени барысындан да къутгъаражакъ .
42001072	Шолайлыкъда , аталарыбызгъа рагьму эте ва Оьзюню айтгъан сыйлы сёзюн унутмай .
42001073	Бютюн оьмюрюбюз Аллагьны алдында Оьзюне тапшурулуп ва муъмин болагъан кюйде биз къоркъувсуз Оьзюне ибадат этмек учун , душманларыбыздан къутгъараман деп , О бизин уллу атабыз Ибрагьимге ант этди .
42001074	
42001075	
42001076	Сен де , балам , Аллагьу Тааланы пайхаммары деген атны алажакъсан , неге тюгюл Огъар ёллар салмакъ учун , Ону алды булан йиберилежексен ,
42001077	халкъны гюнагьлары гечилгенин ва къутгъарылажагъын огъар билдирежексен .
42001078	Аллагьыбызны юреги рагьмудан толуп , кёклерден къутгъарывну Гюнешин йибережек . О къарангылыкъда ва оьлюм тунлугъунда турагъанлагъа барысына да ярыкъ бережек .
42001079	Бизге парахатлыкъны ёлун гёрсетежек .
42001080	Яш буса торая туруп , ругьун къуватландыра ва Исрайылны халкъына гёрюнежек гюнге ерли дангылларда къала .
42002001	Шо заман Август пача бютюн Рум дюньясындагъы халкъны санавун гьисапгъа алсын деп буйрукъ эте .
42002002	Кивириний Сурияны гьакими болгъанлы , бу биринчилей оьтгерилеген гьисап алыв болгъан .
42002003	Гьисапгъа алынмакъ учун , гьар ким оьзю тувгъан ерине гете .
42002004	Юсуп Давутну агьлюсюнден болгъан . Гьисапгъа алынмакъ учун , о Галилеядагъы Назарет шагьардан Ягьудеяда ерлешген Байтлагьам деген Давут тувгъан шагьаргъа багъып ёлгъа тюше . Юсуп булан шо вакътилерде айлы болгъан гелешмиши Мариям да бара .
42002005	
42002006	Олар онда турагъан вакътиде Мариямны яш тапмагъа чагъы етише .
42002007	О оьзюню биринчи уланын таба , яшны къуннакълай . Ондагъы петерде оьзлер учун ер болмагъаны саялы , Ону отлукъгъа салып къоя .
42002008	Шо ерлерден бираз ариде гече авлакъда къалып оьзлени сиривлерин багъагъан бир къойчулар болгъан .
42002009	Бирден оланы алдына Раббибизни малайиги гелип токътай . Раббибизни сыйлы нюрю оланы юзлерин ярыкъландырып къоя . Къойчулар бек къоркъалар .
42002010	Амма малайик олагъа булай дей : — Къоркъмагъыз ! Мен сизге кюллю халкъны сююндюрежек бир уллу сююнч гелтиргенмен .
42002011	Бугюн Давут тувгъан шагьарда сизге Къутгъарывчу тувду . О — Месигь Раббидир .
42002012	Муна сизге бир белги : сиз отлукъда ятгъан , бир къуннакълангъан Яшны табажакъсыз .
42002013	Бирден бу малайик булан бирге кёкден гелген кёп башгъа малайиклер гёрюне . Олар Раббибизни алгъышлап :
42002014	— Кёклердеги Аллагьгъа макътав ва ер юзюнде Аллагь сюеген инсанланы арасында парахатлыкъ болсун ! — дейлер .
42002015	Малайиклер кёкге чыкъгъан заманда , къойчулар бир бирине : — Гелигиз , Байтлагьамгъа барайыкъ , онда не болгъанны , Раббибиз бизге билдирген хабар не экенни билейик , — деп сёйлейлер .
42002016	Алгъасап гелип , къойчулар онда Мариямны , Юсупну ва отлукъгъа салынгъан Яшны табалар .
42002017	Яшны гёрген сонг , Ону гьакъында оьзлеге малайик айтгъан хабарны адамлагъа айталар .
42002018	Къойчулар айтгъанны эшитгенлер барысы да шогъар тамашалыкъ эте .
42002019	Мариям буса къойчуланы сёзлерин эсинде сакълай ва шоланы гьакъында ойлаша тура .
42002020	Къойчулар , оьзлер эшитген ва гёрген бары да затлар учун Аллагьгъа алгъыш ва макътав эте туруп , гери къайталар : бары да зат олагъа малайик айтгъан кюйде болуп табула .
42002021	Арадан сегиз гюн оьтюп , яшны сюннетлемеге заман болгъанда , ананы къарнында амалгъа гелгинчеге де малайик айтгъанда йимик , Огъар Иса деп ат къоялар .
42002022	Мусаны Къанунуна гёре , тазаланыв адатны заманы етишгенде , Яшны Раббибизге тапшурмакъ учун , Мариям ва Юсуп Ону Ерусалимге элтелер .
42002023	Неге тюгюл де , Раббибизни Къанунунда башлап тувгъан гьар уланъяш Раббибизге тапшурулма герек деп язылгъан .
42002024	Къанунгъа гёре , олар къурбан этмек учун уьй ва къыр гёгюрчюнню эки баласын алып гелме герек болгъан .
42002025	О заман Ерусалимде Симон деген бир адам яшай болгъан . О муъмин ва динагьлю , Исрайылны къутгъарылмакълыгъын гёзлейген , оьзюнде Аллагьны Ругьу булангъы гиши болгъан .
42002026	Месигьни гёрмейли , оьзю оьлмежек деп Симонгъа Аллагьны Ругьуну ягъындан алданокъ билдирилген болгъан .
42002027	Аллагьны Ругьуну таъсиринден о ибадатханагъа геле . Къанунда язылгъан адатны этмек учун , ата анасы сабий Исаны ибадатхананы ичине алып гиргенде ,
42002028	Симон , Ону къучагъына алып , Аллагьгъа макътав эте ва булай дей :
42002029	— Я Раббим , Сен сёз бергенинг йимик , Сен къулунгну гьали парахатлыкъда бу дюньядан гетмеге де къоярсан ,
42002030	неге тюгюл бары да халкъланы гёз алдында
42002031	ят халкъланы ярыкъландырагъан нюрюнгню
42002032	ва исрайыл халкъынгны гьюрметин артдырагъан Къутгъарывчуну яратгъанынгны гёзлерим гёрдю .
42002033	Яшны ата анасы Исаны гьакъында Симон айтагъан сёзлеге гьайран болуп тынглайлар .
42002034	Симон олагъа Аллагьны яхшылыгъын тилеп дуа эте . Сонг Исаны анасы Мариямгъа булай дей : — Бу ятгъан Яш Исрайылда бир хыйлыланы ер болмакълыгъыны ва оьр болмакълыгъыны себеби болажакъ .
42002035	Бу Раббибизни бир аламаты болажакъ , амма кёплер Огъар къаршы чыгъажакълар ва оьзлени юреклериндеги яшыртгъын сырланы ачыкъгъа чыгъаражакълар . Сени юрегинге де бир къылыч чанчылгъандай болажакъ .
42002036	Шонда Ашерни наслу бутагъындан болгъан Фануйылны Аллагьны атындан сёйлейген Анна деген къызы болгъан . О эрге барып , ону булан етти йыл яшагъан сонг , тул къалгъан .
42002037	Сексен дёрт яшындагъы бу тул къатын , гечеси гюню булан ибадатханадан чыкъмай , ораза тутуп , дуа этип , ибадат этип тура .
42002038	О да шо заман гелип , Раббибизге макътав эте ва Ерусалимни къутгъарылмакълыгъын гёзлейгенлени барысына да Ону гьакъында сёйлемеге башлай .
42002039	Раббибизни Къануну буюрагъан бары да затланы тамам этгенден сонг , Юсуп булан Мариям Галилеягъа , оьз шагьары Назаретге къайталар .
42002040	Яш торая туруп , ругь якъдан гючлене ва гьакъылы арта . Аллагьны рагьмусу да Огъар бакъдырыла .
42002041	Исаны ата анасы гьар йыл ягьуди Пасха байрамда Ерусалимге бара болгъан .
42002042	Яшгъа он эки йыл битгенде , олар гьаманда йимик байрамгъа Ерусалимге баралар .
42002043	Байрамдан сонг олар уьйлерине къайта , оьрюм чагъындагъы Иса буса Ерусалимде къалып къала . Яшны ата анасы шону билмей къалалар .
42002044	О башгъа къайтагъан адамлар булан бирге геледир деп ойлашалар . Бир гюнлюк ёл юрюген сонг буса , къардашларындан ва танышларындан Ону ахтармагъа башлайлар .
42002045	Тапмагъанда , Ерусалимге къайтып , яшны онда излейлер .
42002046	Янгыз уьч гюнден сонг олар Ону ибадатханада табалар . Иса , муаллимлени арасында олтуруп , олагъа тынглап , суаллар бере болгъан .
42002047	Исагъа тынглагъанлар барысы да Ону гьакъылына ва жавапларына тамашалыкъ этгенлер .
42002048	Исаны гёргенде , ата анасы гьайран болуп къала ва анасы Огъар : — Балам ! Сен бизге этгенинг недир ? Атанг да , мен де Сени излей туруп , нечик талчыкъгъанны гёресен чи , — дей .
42002049	Яш буса олагъа : — Мени негер излеп айландыгъыз ? Яда сиз Мен Атамны уьюнде болма герекни билмедигизми ? — деп сорай .
42002050	Амма олар Иса айтгъан сёзлени англамайлар .
42002051	Иса ата анасы булан гете ва Назаретге геле , оланы изнусундан чыкъмай тура . Ону анасы буса бары да бу затланы эсде сакълай ва оланы гьакъында ойлаша тура .
42002052	Иса буса гьакъыл ва оьмюр якъдан оьсе . Йыллар гетген сайын Огъар Аллагьны ва инсанланы сюювю арта .
42003001	Тиберия Румну пачасы болгъанлы он беш йыл битгенде , Понтий Пилат Ягьудеяны гьакими , Гьирод Галилеяны гьакими , ону иниси Филип Итуреяны ва Трагьонит вилаятланы гьакими , Лисаний Абиленаны гьакими ,
42003002	Гьанна булан Кайафа баш дин къуллукъчулар болуп турагъан заманда , дангылда Закарияны уланы Ягьиягъа Аллагьны каламы эшитиле .
42003003	Ёрдан оьзенни боюндагъы бары да ерлерден айланып , о булай сёйлей : — Товба этигиз , сувгъа чомдуртуп , оьзюгюзню Аллагьгъа тапшуртугъуз , шо заман Аллагь сизин гюнагьларыгъызны гечежек .
42003004	Шону гьакъында Ешая пайхаммарны китабында булай язылгъан : Дангылда биревню гючлю сеси эшитиле : Раббибизге ёл гьазирлегиз ! Огъар ёлланы тюз этигиз !
42003005	Гьар ойтан толсун , гьар тав ва тёбе алаша болсун , айланмалар тюзленсин , ойтанлы ёллар тегишленсин .
42003006	Шо заман бары да инсанлар Аллагь къутгъарагъанын гёрер .
42003007	Сувгъа чомуп , оьзлени Аллагьгъа тапшурсун деп янына гелеген халкъгъа Ягьия булай дей : — Гьей йыланны наслулары ! Аллагьны болажакъ жазасындан къутуларсыз деп сизге ким буварды ?
42003008	Сиз гертиден де товба этгенигизни гёрсетеген кюйде яшагъыз . Оьзюгюзге янгыз : « Атабыз Ибрагьимдир » , — деп айтмакълыкъ таманлыкъ эте деп айтмагъыз . Неге тюгюл де , сизге айтаман : Аллагь Ибрагьимге бу ташлардан авлетлер яратмагъа да бола .
42003009	Аллагь балтаны тереклеге тюзлеп тура . Яхшы емиш бермейген гьар бир терек гесилип , отгъа ташланар .
42003010	Халкъ огъар : — Биз не этмеге герекбиз ? — деп сорай .
42003011	— Эки гёлеги барлар бирин гёлексизге берсинлер , ашама ашы барлар да шолай этсинлер , — дей Ягьия олагъа .
42003012	Сувгъа чомуп , Ягьия оьзлени Аллагьгъа тапшурсун деп , ону янына ясакъ жыйывчулар гелелер . Олар Ягьиягъа : — Устаз , биз не этейик ? — деп сорайлар .
42003013	— Сиз тийишлисинден артыкъ ясакъ талап этмегиз , — деп жавап бере Ягьия олагъа .
42003014	Бир бир асгерлер де огъар : — Биз не этейик ? — деп сорайлар . — Биревню де гюч булан яда къоркъутуп затын алмагъыз , алагъан алапагъызгъа рази болуп яшагъыз , — дей Ягьия олагъа .
42003015	Халкъ Месигьни къаравуллап токътап тура . Барысы да Ягьияны гьакъында : « Бу Месигь сама тюгюлмю экен ? » — деп ойлашып турагъанда ,
42003016	о олагъа булай жавап бере : — Мен сизин , сувгъа чомуп , Аллагьгъа тапшураман . Амма менден де къудратлысы гележек . Мен Ону багъынчагъына да гелмеймен . О сизин Аллагьны Ругьуна ва отгъа чомажакъ .
42003017	Иннырын тазаламакъ , будайын жыйып , беженине тёкмек учун , Ону къолунда кюреги бар , къувугъун буса сёнмежек отда яндыражакъ .
42003018	Шолай сёзлер булан о халкъгъа дагъы да хыйлы яхшы насигьатлар бере .
42003019	Ягьия пайхаммар Гьирод гьаким оьзюню агъасыны къатыны Гьиродиядагъа уьйленгенин ва оьзге бары да писликлени аян эте .
42003020	Оьзю этген бары да писликлеге бирдагъыны къошуп , Гьирод Ягьияны туснакъгъа салмагъа буйрукъну берген .
42003021	Бютюн халкъ йимик , Иса да , сувгъа чомдуртуп , Оьзюн Аллагьгъа тапшурта . Иса дуа этеген заманда , кёк ачыла .
42003022	Аллагьны Ругьу гёгюрчюндей Ону янына геле ва кёкден : — Сен Мени сююмлю Уланымсан , Сенде Мени къуванчым ! — деген бир сес чалына .
42003023	Иса Аллагьгъа этеген къуллугъун башлагъан заманда , О отуз яшында бола . Адамлар токъташдырагъанына гёре , Иса — Юсупну уланы . Юсуп буса Гьелини уланы . Ону къалгъан тайпа тухуму :
42003024	Маттат , Левий , Малик , Яннай , Юсуп ,
42003025	Маттатия , Амос , Нагьум , Гьесли , Наггай ,
42003026	Маттат , Маттатия , Шимий , Ёсек , Ёда ,
42003027	Ёгьан , Реса , Зерубабил , Шалтыйыл , Нери ,
42003028	Малик , Адди , Косам , Элмадам , Эр ,
42003029	Ешия , Элиезер , Ёрим , Маттат , Левий ,
42003030	Симон , Ягьуда , Юсуп , Ёнам , Елгьаким ,
42003031	Малия , Минна , Маттата , Натан , Давут ,
42003032	Есей , Обед , Боаз , Салимон , Нагьшон ,
42003033	Аминадав , Админ , Арам , Гьесрон , Перес , Ягьуда ,
42003034	Якъуб , Исгьакъ , Ибрагьим , Терагь , Нагьор ,
42003035	Саруж , Рев , Пелег , Эбер , Шелагь ,
42003036	Кайнан , Арпахшад , Сим , Нугь , Ламегь ,
42003037	Матусалагь , Энош , Иеред , Магьалалел , Кайнан ,
42003038	Энос , Сет , Адам — Аллагь .
42004001	Аллагьны Ругьундан толгъан Иса , Ёрдан оьзенден къайтып гелген сонг , Аллагьны Ругьу Ону дангылгъа элте .
42004002	Онда Иса къыркъ гюнню узагъында иблисни ягъындан сыналып тура ва шо гюнлерде бир зат да ашамай . Ахырда да О ач бола .
42004003	Иблис Исагъа : — Эгер Сен Аллагьны Уланы бусанг , бу таш ашгъа айлансын деп буюр , — дей .
42004004	— Сыйлы Язывларда : « Инсан янгыз бир аш булан яшамас » , — деп язылгъан , — дей Иса огъар .
42004005	Сонг Исаны бир бийикликге чыгъарып , иблис бир мюгьлетни ичинде Огъар дюньяны бары да пачалыкъларын гёрсете .
42004006	Иблис Огъар : — Бары да бу пачалыкъланы бютюн къудратын ва байлыгъын Сагъа беремен , неге тюгюл шо магъа берилген , мен де , кимге сюйсем , шогъар беремен .
42004007	Сен магъа сужда этсенг , булар барысы да Сеники болажакъ , — дей .
42004008	— Сыйлы Язывларда : « Раббинг Аллагьгъа сужда эт ва бир Огъар къуллукъ эт » , — деп язылгъан , — дей Иса .
42004009	Сонг иблис Исаны Ерусалимге алып бара ва ибадатхананы инг бийик къалкъысына миндирип , Огъар : — Эгер Сен Аллагьны Уланы бусанг , мундан тюпге багъып атыл ,
42004010	неге тюгюл : « О Оьзюню малайиклерине Сени сакъласын деп буйрукъ этежек .
42004011	Олар да , аягъынг ташгъа сюрюнмесин деп , Сени къолуна гётерип юрюжеклер » , — деп язылгъан чы , — дей .
42004012	— Сыйлы Язывларда : « Раббинг Аллагьны сынама » , — деп де язылгъан , — дей Иса огъар .
42004013	Иблис бары да сынавларын битдирген сонг , онгайлы бир заман гелгинче , Ону къоюп гете .
42004014	Иса Галилеягъа къайтгъанда , Аллагьны Ругьуну гючю Ону булан бола . Исаны гьакъындагъы хабар айлана якълагъа яйыла .
42004015	О синагогларда адамлагъа Аллагьны каламын англата ва олар барысы да Ону макътай .
42004016	Иса Оьзю оьсген Назаретге геле . Оьзюню адатына гёре , сонгугюн О синагоггъа бара ва Сыйлы Язывланы охумакъ учун , ортагъа чыгъа .
42004017	Исагъа Ешая пайхаммарны китабын берелер . Китапны ачып , О булай сёзлер язылгъан ерин таба :
42004018	— Раббибизни Ругьу Мени уьстюмде , О Мени танглагъан . О Мени пакъырлагъа Сююнч Хабарны , есирлеге азатлыкъ , сокъурлагъа гёз ачыв гьакъда билдирмеге йиберген . О Мени азап чегегенлени азат этмеге ,
42004019	инсанлагъа Раббибизни рагьмусуну заманы етишгенни билдирмеге йиберген .
42004020	Китапны ябып ва синагогну къуллукъчусуна къайтарып берип , Иса олтура . Синагогдагъыланы барысыны да гёзлери Огъар тикленип тура .
42004021	Иса олагъа : — Мен сизге охугъан бу сёзлер эшитеген бары да халкъны алдында бугюн яшавгъа чыгъып тура , — деп сёйлеме башлай .
42004022	Барысы да шону арив гёрелер . Ону авзундан чыкъгъан бек тизив сёзлеге гьайранлыкъ этелер ва : — Бу Юсупну уланы тюгюлмю дагъы ? — деп сорайлар .
42004023	Иса олагъа : — Озокъда , сиз Магъа « Гьей эмчи ! Сен бир башлап Оьзюнге эм эт » деген айтывну айтма боласыз . Капернагьумда болгъан деп биз эшитген затланы мунда , Сени ватанынгда да , эт деп сёйлемеге боласыз , — дей .
42004024	Сонг булай дей : — Гертисин сёйлеймен сизге : оьз ватанында абурлу болгъан гьеч бир пайхаммар да ёкъдур .
42004025	Сизге дагъы да айтаман : Илиясны заманында уьч йыл ярымны узагъында янгур явмай къургъакълыкъ болуп , бютюн уьлкеге уллу ачлыкъ къопгъан . Шо заман Исрайылда кёп тул къатынлар да болгъан .
42004026	Илияс оланы гьеч бирини янына йиберилмеген ; янгыз Сайданны ювугъундагъы Сарапат шагьардагъы бир тул къатынны янына йиберилген .
42004027	Элиса пайхаммарны заманында да Исрайылда яман гён аврувлу кёп адамлар болгъан . Олардан гьеч бириси де тазаланмагъан . Янгыз Сурияда яшайгъан Наман тазалангъан .
42004028	Бу сёзлени эшитгенде , синагогдагъылар барысы да бек къазапланалар ,
42004029	олар хозгъалыша ва Исаны шагьардан къувалай . Ону дёгеретип ташламакъ учун , оьзлени шагьары Назарет къурулгъан тавну башына сюйреп элтелер .
42004030	Амма Иса оланы арасындан оьтюп чыгъып гете .
42004031	Иса Галилеяны Капернагьум шагьарына геле ва сонгугюн халкъгъа Аллагьны каламын англатмагъа башлай .
42004032	О англатагъан затлагъа барысы да гьайранлыкъ этелер . Неге тюгюл де , Иса Аллагь берген гьакимлиги булангъы бир адам йимик уьйрете болгъан .
42004033	Синагогда жинли бир адам болгъан . О гючлю сес булан :
42004034	— Сен бизден не сюесен , гьей назаретли Иса ? Бизин дагъытма гелгенмисен ? Мен Сени Ким экенингни таныйман . Аллагьны Сыйлысысан , — деп къычыра .
42004035	— Тын , ону ичинден чыгъып тай ! — деп буюра Иса жинге . Жин , о адамны синагогну ортасында йыгъып , огъар гьеч бир зарал да этмейли , ону ичинден чыгъып тая .
42004036	Барысы да гьайран болуп : — Бу не демекдир ? О жинлеге гючю булан буйрукъ эте , олар да чыгъып тая , — деп бир бири булан сёйлейлер .
42004037	Ону гьакъындагъы хабар айлана якълагъа яйыла .
42004038	Синагогдан чыгъып , Иса Симонну уьюне бара . Симонну къайнанасы гючлю иссиликден авруп ята болгъан . Исагъа огъар къарасын деп тилейлер .
42004039	Аврувну башлыгъында токътап , О къатынны иссилигин тайдыра , о да сав болуп къала . Къатын , шоссагьат аякъгъа туруп , олагъа тепси къура .
42004040	Гюн артагъан заманда , адамлар Ону янына гьар тюрлю аврувлары булангъыланы гелтирелер . Иса да , оланы гьарисини уьстюне къолларын салып , сав эте .
42004041	Бир кёплеринден жинлер : — Сен Аллагьны Уланысан ! — деп къычыра туруп чыгъып таялар . Жинлер Оьзю Месигь экенни билегени саялы , Иса олагъа сёйлемесин деп къатты кюйде бувара .
42004042	Эртен болгъанда , шагьардан чыгъып , Иса бир янгыз ерге бара . Халкъ Исаны ахтарып айлана ва янына гелип , оьзлени къоюп гетмесин деп , Ону сакъламагъа сюе .
42004043	Амма Иса олагъа : — Аллагьны гьакимлигини гьакъындагъы Сююнч Хабарны башгъа шагьарларда да билдирмеге герекмен . Мен шону учун йиберилгенмен , — дей .
42004044	О Ягьудеяны синагогларында Аллагьны каламын англата туруп айлана .
42005001	Бир керен Иса , Галилея кёлню ягъасында токътап , айланадагъы ябурулуп жыйылгъан халкъгъа Аллагьны каламын англата болгъан .
42005002	О кёлню ягъасында токътагъан эки къайыкъны гёре . Балыкъчылар , къайыкълардан чыгъып , торларын жува болгъан .
42005003	Иса къайыкълардан бирине , Симонну къайыгъына мине . О Симонгъа Оьзюн ягъадан бираз ари элтсин деп тилей . Къайыкъда олтургъан кююнде Иса халкъгъа Аллагьны каламын англата .
42005004	Англатып битген сонг , Симонгъа : — Терен ерге багъып юз ва балыкъ тутмакъ учун торларынгны ташла , — дей .
42005005	— Устаз , биз сав гечени узагъында доландыкъ , гьеч бир зат да тутмадыкъ . Амма Сен айтгъан сонг , торланы ташлажакъман , — деп жавап бере Симон Огъар .
42005006	Шолай этген сонг , олар оьтесиз кёп балыкъ туталар , балыкъны кёбюнден гьатта торлары йыртылмагъа башлай .
42005007	Гелип оьзлеге кёмек этгенни сююп , олар башгъа бир къайыкъдагъы ёлдашларына ишара этелер . Олар да гелелер , эки де къайыкъны балыкъдан толтуралар . Авурлукъдан къайыкълар сувгъа батмагъа башлай .
42005008	Шону гёрюп , Петер деп де айтылагъан Симон : — Я Раббим , менден ари тай , неге тюгюл мен бир гюнагьлы адамман , — дей ва Исаны тизлерине къаплана .
42005009	Тутулгъан шолай кёп балыкъны гёрген Симон ва ону булангъы бары да адамлар ,
42005010	ону ёлдашлары болгъан Зеведейни уланлары Якъуб ва Югьан бек къоркъалар . Иса Симонгъа : — Къоркъма ! Бугюнден сонг балыкъны орнуна сен инсанлар тутажакъсан , — дей .
42005011	Къайыкъланы ягъагъа чыгъарып , бары да затны еринде де къоюп , олар Исаны арты булан гетелер .
42005012	Бир керен Иса бир юртгъа бара . Ону янына яман гён аврувлу бир адам геле . Исаны гёргенде , ятып ерге де къапланып , Огъар : — Я Раббим ! Эгер сюйсенг , Сен мени сав этип болажакъ эдинг , — деп ялбара .
42005013	Иса , къолун узатып : — Сюемен , сав бол , — деп , авруйгъан адамгъа тие . Шоссагьатына ону авруву тайып къала .
42005014	Иса огъар : — Шону , вёре , биревге де айтмассан . Барып дин къуллукъчугъа гёрюн , аврувдан тазалангъанынг саялы , Муса буюргъан кюйде къурбан эт . Къурбан этгенинг сени къолай болгъанынга шагьатлыкъ этежек , — дей .
42005015	Буса да Исаны гьакъындагъы хабар бек яйыла . Огъар тынгламакъ ва оьзлени аврувларындан сав болмакъ учун , Ону янына оьтесиз кёп халкъ жыйылып гелмеге башлай .
42005016	Оьзю Иса буса , янгыз ерлеге гетип , дуа этип тура .
42005017	Бир керен Иса Аллагьны каламын англатып турагъанда , Огъар тынглайгъанланы арасында Галилеяны , Ягьудеяны бары да юртларындан ва Ерусалимден гелген фарисейлер ва дин алимлер болгъан . Аллагьдан гелген гюч булан Иса аврувланы сав этип тура .
42005018	Бир нече гиши тербенип болмай авруйгъан бир адамны ятывдагъы кююнде гелтирип , ону уьйню ичине гийирмеге ва Исаны алдына салмагъа къарайлар .
42005019	Адамланы кёплюгюнден аврувну уьйню ичине гийирмеге кюй тапмай , уьйню къалкъысын тешип , ондан таба ону ятыву да булан уьйню ортасына , Исаны алдына , тюшюрелер .
42005020	Аврувну гелтиргенлени иманы барын гёрюп , Иса аврувгъа : — Балам , сени гюнагьларынгдан гечилди , — дей .
42005021	Дин алимлер ва фарисейлер : — Капир затланы сёйлейген Бу Адам Кимдир ? Бир Аллагьдан башгъа гюнагьларындан гечмеге ким бола ? — деп ойлашмагъа башлайлар .
42005022	Оланы ойларын билип , Иса булай дей : — Сиз неге олай ойлашасыз ?
42005023	Къайсы рагьатдыр : « Сени гюнагьларынгдан гечилди » , — демекми , ёгъесе : « Туруп , юрюп йибер » , — демекми ?
42005024	Мени , Инсанны Уланыны , бу дюньяда гюнагьлардан гечмеге къудратым барны сиз гьали гёрежексиз , — деп жавап бере . Авруйгъан адамгъа буса : — Сагъа айтаман : туруп , ятывунгну да алып , уьюнге бар , — дей .
42005025	О шоссагьат бары да халкъны гёз алдында тура , ятывун да алып , Аллагьгъа шюкюр де эте туруп , уьюне гете .
42005026	Барысы да гьайран болуп къалалар ва Аллагьгъа макътав этелер . Къоркъгъан гьалында : — Бугюн биз бек гьайран ишлер гёрдюк , — дейлер .
42005027	Шондан сонг Иса ондан гете . О ясакъ жыягъан ерде олтургъан Левий деген ясакъчыны гёре ва огъар : — Гел , Мени артыма тюш ! — дей .
42005028	Левий де туруп , бары да затын да къоюп , Ону булан гете .
42005029	Левий оьзюню уьюнде Иса учун бир уллу къонакълыкъ эте . Къонакъланы арасында бир хыйлы ясакъчылар ва оьзге адамлар да бола .
42005030	Фарисейлер ва дин алимлер буса Исаны якъчыларына : — Сиз неге ясакъчылар ва гюнагьлылар булан бирче олтуруп ашап ичип турасыз ? — деп сорай .
42005031	— Эмчи савлагъа тюгюл , аврувлагъа тарыкълы бола .
42005032	Мен муъминлени тюгюл , гюнагьлыланы товба этмеге чакъырмакъ учун гелгенмен , — деп жавап бере Иса олагъа .
42005033	Олар шо заман Исагъа : — Ягьияны якъчылары чакъда чакъда ораза туталар ва дуа этелер . Фарисейлени якъчылары да шолай этелер , Сеникилер буса ашап ичип туралар , — дейлер .
42005034	Иса олагъа булай жавап бере : — Тойда гиевню янында олтургъан гиевнёгерлени ашама къоймай сакълама бажарылармы ?
42005035	Амма оланы янындан гиевню алып гетеген гюн гелер , шо гюнлерде олар да ораза тутарлар .
42005036	Иса олагъа булай бир масал айта : — Гьеч бирев , янгы опуракъдан гесек алып , эсги опуракъгъа ямав салмас . Салса , янгы опуракъ бузулар . Янгы опуракъдан алынгъан ямав эсгисине ярашмас .
42005037	Гьеч бирев де эсги тулукълагъа янгы чагъырны тёкмес . Тёксе , янгы чагъыр тулукъланы йыртар , чагъыр да ерге тёгюлер ва тулукълар да ярахсыз болур .
42005038	Янгы чагъыр янгы тулукълагъа тёгюлме герек !
42005039	Гьеч бирев эсги чагъырны ичгенден сонг , янгысын ичмеге сюймес , неге тюгюл : « Эсгиси яхшы бола » , — дейлер .
42006001	Бир керен сонгугюн Иса ашлыкъ чачылгъан авлакъдан оьтюп бара болгъан . Ону якъчылары , будай башланы юлкъуп , къоллары булан увуп ашамагъа башлайлар .
42006002	Фарисейлени бирлери олагъа : — Сонгугюн гьарам затны сиз неге этесиз ? — дейлер .
42006003	Иса олагъа булай жавап бере : — Оьзю де , ону булангъылар да ач болгъан заманда , Давут этген затны гьакъында сиз охумагъанмысыз ?
42006004	О Аллагьны уьюне гирген ва янгыз дин къуллукъчулардан къайры дагъы биревге де ашама яратылмайгъан къурбан экмеклени алып ашагъан ва оьзю булан бирче болгъанлагъа да берген , — деп жавап бере .
42006005	Сонг : — Мен , Инсанны Уланы , сонгугюнню де уьстюндеги гьакимимендир , — дей .
42006006	Башгъа бир сонгугюн Иса синагоггъа геле ва онда Аллагьны каламын англата . Онда онг къолу къуругъан бир адам болгъан .
42006007	Дин алимлер булан фарисейлер , Исаны айыпламакъ учун , сонгугюн О биревню сама сав этмесми экен деп къаравуллап токътагъан болгъан .
42006008	Тек оланы хыялларын билип , Иса къолу къуругъан адамгъа : — Туруп , ортагъа чыкъ ! — дей . О адам да , туруп , чыгъа .
42006009	Шо заман Иса дин алимлер булан фарисейлеге : — Мен сизге сорайман : сонгугюн не этме ярай ? Яхшылыкъмы яда яманлыкъмы ? Жанын къутгъарма герекми яда оьлтюрме герекми ? — дей .
42006010	Оланы барысына да къарап , Иса о адамгъа : — Къолунгну узат , — дей . О да шолай эте ва ону къолу сав болуп къала .
42006011	Дин алимлер булан фарисейлер буса ачувундан бирден бир къазаплана ва Исагъа не этме герек деп оьз арасында сёйлешелер .
42006012	Бир керен шо гюнлерде , дуа этмек учун , Иса тавгъа чыгъа ва сав гечени Аллагьгъа дуа эте туруп оьтгере .
42006013	Эртен болгъанда , Оьзюню якъчыларын янына чакъырып ва оланы арасындан он экисин танглап , олагъа элчилер деп ат бере . Танглангъанлары булардыр :
42006014	Иса оьзюне Петер деп ат берген Симон ва ону иниси Андрей , Якъуб , Югьан , Филип , Бартолмай ,
42006015	Маттай , Тома , Алфайны уланы Якъуб , Элинсюер деп айтылагъан Симон ,
42006016	Якъубну уланы Ягьуда ва артда Исагъа хыянатлыкъ этген Ягьуда Искариет .
42006017	Олар булан бирге тюпге тюшюп , Иса бир тюз ерде токътай . Онда Ону кёп якъчылары ва бютюн Ягьудеядан , Ерусалимден , денгиз ягъадагъы Сайдандан ва Сурдан гелген кёп халкъ жыйылгъан болгъан .
42006018	Халкъ Огъар тынгламакъ , оьзлени аврувларындан сав болмакъ учун гелген болгъан . Жинли адамлар да сав болгъанлар .
42006019	Бютюн халкъ Исагъа къолу булан бир тиймеге къаст эте , неге тюгюл Ону ичинден чыгъагъан гюч оланы барысын да сав эте болгъан .
42006020	Оьзюню якъчыларына гёз къаратып , Иса булай дей : — Гьей пакъырлар , сиз насиплилерсиз . Аллагьны гьакимлиги сизин учундур .
42006021	Гьали ач къалгъанлар , сиз насиплилерсиз . Сизин Аллагь тойдуражакъ . Гьали йылайгъанлар , сиз насиплилерсиз . Сиз кюлежексиз .
42006022	Инсанны Уланы учун сизин адамлар гёрме сюймейгенде , сизин къувалайгъанда , сизин сёгюп , атыгъызны яманлайгъанда , сиз насиплилерсиз .
42006023	Шо гюн къуваныгъыз ва сююнмеклигигизден оьрге атылыгъыз . Неге тюгюл де , кёклерде сизин уллу савгъат къаравуллагъан . Пайхаммарлар булан бу адамланы ата бабалары да шолай этген .
42006024	Сизге буса , гьей байлар , адаршай . Сиз сюйген чакъы кеп чекгенсиз .
42006025	Сизге , гьей гьалиги токълар , адаршай . Сиз ач болажакъсыз . Сизге , гьей гьали кюлейгенлер , адаршай . Сиз яс этип йылажакъсыз .
42006026	Бары да адамлар сизин макътайгъан болгъан заманда , сизге адаршай : бу адамланы ата бабалары ялгъан пайхаммарланы да шолай макътагъанлар .
42006027	— Амма сизге , Магъа тынглайгъанлагъа , айтаман : душманларыгъызны сююгюз , сизин сюймейгенлеге яхшылыкъ этигиз .
42006028	Сизге налат берегенлеге Аллагьны яхшылыгъын ёрагъыз ва сизин хорлайгъанлар учун дуа этигиз .
42006029	Ким сени бир яягъынга ура буса , огъар урма бириси яягъыгны да бакъдыр . Ким сени уьст опурагъынгны ала буса , гёлегингни де чыгъарып алмагъа пуршав этме .
42006030	Сенден гьар тилейгенге бер ва сеникин алгъанлардан къайтарып талап этме .
42006031	Адамлар сизин учун не этгенни сюе бусагъыз , олар учун сиз де шолай этигиз .
42006032	Эгер сиз янгыз оьзюгюзню сюегенлени сююп къойсагъыз , ону учун неге макътав къаравуллайсыз ? Неге тюгюл де , гюнагьлылар да оьзлени сюегенлени сюелер .
42006033	Эгер сиз янгыз оьзюгюзге кёмек этегенлеге кёмек этип къоя бусагъыз , ону учун неге макътав къаравуллайсыз ? Неге тюгюл де , гюнагьлылар да шолай этелер .
42006034	Эгер янгыз къайтарып алмагъа умут булан борчгъа бере бусагъыз , ону учун неге макътав къаравуллайсыз ? Неге тюгюл де , берген чакъысын къайтарып алмакъ учун , гюнагьлылар да гюнагьлылагъа борчгъа берелер .
42006035	Сиз буса шолай этмегиз . Сиз оьзюгюзню душманларыгъызны сююгюз , олагъа кёмек этигиз ва къайтарар деп умутламай , борчгъа беригиз . Сизге шо заман Аллагь разилигин гёрсетежек ва сиз Аллагьу Тааланы авлетлери болажакъсыз , неге тюгюл О яхшылыкъны билмейгенлеге де , яманлагъа да бир йимик яхшыдыр .
42006036	Атагъыз нечик рагьмулу буса , сиз де шолай рагьмулу болугъуз .
42006037	— Башгъаланы кем гёрмегиз , Аллагь сизин де кем гёрмес , биревню де айыпламагъыз , Аллагь сизин де айыпламас , гечигиз , сизден де гечилер .
42006038	Беригиз , сизге де берерлер ; басылып сыкълашгъан , тёбеси чыгъып толгъан кюйде сизин этегигизге гелип тёгерлер . Сиз къайсы оьлчев булан оьлчесегиз , шолай оьлчев булан сизге де оьлченер .
42006039	Иса олагъа булай бир масал айта : — Сокъур сокъурну башын тутуп юрюп болурму ? Экевю де чунгургъа тюшюп гетмесми ?
42006040	Муталим муаллиминден оьр болмас . Янгыз охувун тамамлагъан сонг , гьар муталим оьз муаллими йимик болур .
42006041	Къардашынгны гёзюндеги чёпню сен неге гёресен , оьзюнгню гёзюнгдеги аркъалыкъны гёрмейсен ?
42006042	Яда къардашынга : « Къардашым , къайда , сени гёзюнгдеги чёпню тайдырайым » , — деп нечик айтма боласан , оьзюнгню гёзюнгдеги аркъалыкъны буса гёрмейсен ? Гьей экиюзлю ! Башлап оьзюнгню гёзюнгдеги аркъалыкъны тайдыр , къардашынгны гёзюндеги чёпню нечик тайдырма герекни шо заман гёрерсен .
42006043	— Яхшы терек яман емиш бермес , яман терек де яхшы емиш бермес .
42006044	Терек емишине къарап танылыр . Гоган уьлкюлерден инжир чёпленмес , тегенек уьлкюлерден де юзюм жыйылмас .
42006045	Яхшы адам юрегини яхшы хазнасындан яхшы затлар чыгъарыр . Яман адам буса юрегини яман хазнасындан яман затлар чыгъарыр . Неге тюгюл де , юрекде бар зат тилинден таба чыгъар .
42006046	— Неге сиз Магъа : « Раббим , Раббим ! » — деп айтасыз , оьзюгюз буса Мени айтгъанымны этмейсиз ?
42006047	Мени яныма гелеген , Мени сёзлериме тынглайгъан ва оланы кютеген адамны ким булан тенглешдирме ярайгъанны Мен сизге гёрсетермен .
42006048	Ону уьй къурагъанда терен къазып кюрчюсюн ташны уьстюне салагъан адам булан тенглешдирмеге ярар . Оьзенлер ташып , ташгъын гелип , сув урунгъан заманда , шолай ишленген уьйню тербетмеге болмай , неге тюгюл о яхшы ишленген .
42006049	Мени сёзлериме тынглап , оланы кютмейген адамны топуракъны уьстюнде кюрчюсюз уьй къургъан адам булан тенглешдирмеге ярай : оьзен ташып , сув гелип урунгъан заманда , шолай уьй шоссагьат чёгюп къала , олай уьйню бузулуву къоркъунч гелтире .
42007001	Оьзюне тынглагъан халкъгъа бары да айтагъанын айтып битгенде , Иса Капернагьумгъа гире .
42007002	Онда бир юз асгерни башчысы болгъан . Ону кёп сюеген бир къулу бек авруп оьле тура болгъан .
42007003	Юз асгерни башчысы , Иса гелгенни эшитип , оьзюню къулун сав этсин деп , Огъар тилемеге ягьудилени тамазаларын йибере .
42007004	Олар Исаны янына гелип , Огъар бек ялбарып тилеп : — О Сен оьзюне шолай кёмек этмеге лайыкълы адам ,
42007005	о бизин халкъыбызны сюе ва бизге синагогну да о къуруп берген , — дейлер .
42007006	Иса олар булан гете ва юз асгерни башчысыны уьюне ювукълаша . Шо юз асгерни башчысы оьзюню янына ювукъларындан Исагъа шулай айтсын деп йибере : — Я Раббим , авара болма ! Сен мени уьюмню ичине гирмеклигинге мен лайыкълы тюгюлмен .
42007007	Шо саялы Сени янынга гелмеге оьзюмню де лайыкълы гёрмедим , тек Сен бир сёз сёйлесенг , мени къулум сав болуп къалажакъ эди .
42007008	Мен де оьзюмню гьакимимни табилигиндеги бир адамман , мени табилигимде де асгерлер бар . Бирине : « Гет ! » — деймен — гете , башгъасына : « Гел ! » — деймен — геле , къулума да : « Муну эт ! » — деймен — эте .
42007009	Иса бу сёзлени эшитгенде , огъар тамашалыкъ этип , Оьзюню арты булан гелеген халкъгъа булай дей : — Сизге айтаман , гьатта Исрайылда да Мен бу къадар уллу имангъа къаршы болмадым .
42007010	Йиберилген адамлар уьйге къайтып гелгенде , авруйгъан къулну сав болуп табалар .
42007011	Шондан сонг , узакъ къалмай , Иса Наин деген бир шагьаргъа гете . Иса булан бирге Ону якъчылары ва кёп халкъ да бола .
42007012	Иса шагьарны къапуларына ювукълашгъан заманда , онда бир тул къатынны биргине бир уланыны сюегин алып чыгъып геле болгъан . Шагьардан бу къатын булан кёп халкъ геле болгъан .
42007013	Къатынны гёрюп , Раббини огъар языгъы чыгъа . Къатынгъа О : — Йылама , — дей .
42007014	Ювукълашып , табутгъа тие ва гётерип алып барагъанлар токътайлар . — Гьей улан , сагъа айтаман , тур ! — дей Иса .
42007015	Оьлю туруп олтура ва сёйлемеге башлай . Иса ону анасына тапшура .
42007016	Барысын да къоркъув къуршай ва : — Бизин арабызда бир уллу пайхаммар белгили болду . Аллагь Оьзюню халкъына кёмекге гелди , — дей туруп , Аллагьгъа макътавлар этелер .
42007017	Ону гьакъындагъы шолай хабар бютюн Ягьудеягъа ва айлана якълагъа яйылып гете .
42007018	Ягьия пайхаммарны якъчылары огъар бары да бу хабарны билдире .
42007019	Ягьия , оьзюню якъчыларындан экевюн янына чакъырып , оланы Рабби Исаны янына : — Гелмеге герекли Сенмисен яда биз башгъасын гёзлейикми ? — деп айтмагъа йибере .
42007020	Исаны янына гелип , олар : — « Гелмеге герекли Сенмисен яда биз башгъасын гёзлейикми ? » — деп сорамагъа Сени янынга бизин Ягьия йиберген , — дейлер .
42007021	Шо заман О кёплени аврувлардан , сыркъавлардан ва жинлерден сав этип ва бир кёп сокъурланы гёзюн ачдырып турагъан заман болгъан .
42007022	Иса олагъа булай дей : — Барып , эшитген ва гёрген затларыгъызны Ягьиягъа айтыгъыз : сокъурлар гёз ача , акъсакълар юрюй , яман гён аврувлулар сав бола , сангыравлар эшите , оьлюлер тириле ва пакъырлагъа Сююнч Хабар билдириле .
42007023	Насиплидир Магъа шеклик этмейген .
42007024	Ягьия йиберип гелгенлер гете . Сонг Иса халкъгъа Ягьияны гьакъында айтмагъа башлай : — Дангылгъа не гёрмеге деп баргъан эдигиз ? Ел чайкъайгъан бир къамушну гёрмегеми ?
42007025	Дагъы кимни гёрмеге баргъан эдигиз дагъы ? Тизив опуракълар гийген адамны гёрмегеми ? Тизив опуракълар гиегенлер , кюрлюкде яшайгъанлар пачаланы къалаларында болалар .
42007026	Кимни гёрмеге деп баргъан эдигиз ? Пайхаммарны гёрмегеми ? Дюр ! Сизге айтаман : сиз гёрген адам пайхаммардан да уллудур .
42007027	Ягьия пайхаммарны гьакъында Сыйлы Язывларда булай язылгъан : Муна , Мен Сени алдынга Оьзюмню чавушумну йиберемен . О Сени алдынгда ёлунгну гьазирлежек .
42007028	Сизге айтаман : инсанланы арасында Ягьиядан оьр болуп дагъы бирев де ёкъдур , амма Аллагьны гьакимлигини тюбюндегилени инг гиччиси де ондан уллудур .
42007029	Исагъа тынглагъан бары да халкъ , гьатта ясакъчылар да , Аллагьны ёлу адилли экенине мюкюрлюк этген . Неге тюгюл де , сувгъа чомуп , Ягьия оьзлени Аллагьгъа тапшурсун деп , олар ону янына гелелер .
42007030	Фарисейлер ва дин алимлер буса Ягьия , сувгъа чомуп , оьзлени Аллагьгъа тапшурмагъанына гёре , Ону ёлун гери уралар .
42007031	О заман Иса булай дей : — Бу наслуну адамларын Мен ким булан тенглешдирейим ? Олар кимге ошайлар ?
42007032	Олар майданда олтуруп : « Биз сизге зурнай сокъдукъ , сиз буса бийимедигиз , биз сизге мунглу йырлар йырладыкъ , сиз буса тююнюп йыламадыгъыз » , — деп бир бирине къычырагъан яшлагъа ошайлар .
42007033	Ягьия гелгенде , ораза тутду ва чагъыр ичмеди , амма сиз : « О жинли адам » , — дейсиз .
42007034	Мен , Инсанны Уланы , гелгенде , ашадым ва ичдим . Сиз буса : « Къарагъыз , ашама ва чагъыр ичме сюеген адам , ясакъчыланы ва гюнагьлыланы къурдашы ! » — дейсиз .
42007035	Амма Аллагьны гьакъылыны гертилиги Ону ёлуна тюшгенлени ишлеринде гёрюнедир .
42007036	Фарисейлерден бириси Исаны тюш ашгъа чакъыра . Фарисейни уьюне гирип , Иса ону тепсисинде олтура .
42007037	Шонда о шагьарда яшайгъан гюнагьлы бир къатын , Иса фарисейни уьюнде олтургъанны билип , ичинде бек арив ийисли майы булангъы чыны кажинни гелтире .
42007038	Исаны аякълары бар якъда токътап йылай туруп , бу къатын Ону аякъларына гёзьяшларын акъдырмагъа башлай . Сонг оьзюню чачлары булан гёзьяшларын сибирип , Ону аякъларын оьбе ва шо арив ийисли майны сюрте .
42007039	Исаны уьюне чакъыргъан фарисей шону гёргенде : « Бу Адам герти пайхаммар болгъан эди буса , Оьзюне тиеген къатын ким ва нечик къатын экенни билер эди . Бу чу бир гюнагьлы къатын » , — деп ойлаша .
42007040	Иса булай дей : — Симон , мени сагъа бир эки айтагъаным бар . — Айт чы , Устаз , — дей о .
42007041	— Бир бай адамны эки борчлусуну бири огъар беш юз гюмюш акъча , биревюсю элли гюмюш акъча борчлу болгъан .
42007042	Оланы тёлемеге бир заты да болмагъаны саялы , о экевюнден де гечген . Энни айт чы сен , шо адамланы къайсы бай адамны кёп сюежек ? — дей Иса .
42007043	Оьзюне кёпню гечгени деп ойлайман , — деп жавап бере Симон . — Сен тюз ойлайсан , — дей Иса .
42007044	Къатынгъа багъып къарап , Иса Симонгъа булай айта : — Гёремисен бу къатынны ? Мен сени уьюнге гелдим , сен Магъа аякъларымны жувмагъа сув сама бермединг . Бу къатын буса Мени аякъларымны гёзьяшлары булан жувуп , чачлары булан сибирди .
42007045	Сен мени оьпмединг , о буса Мен гелгенден берли токътавсуз Мени аякъларымны оьбюп тура .
42007046	Сен Мени башыма зайтун май сюртмединг , о буса Мени аякъларыма арив ийисли май сюртдю .
42007047	Мен сагъа айтайым неге экенни : о кёп сюе , неге тюгюл де кёп гюнагьлары гечилген . Кимни гюнагьлары аз гечиле буса , о аз сюе .
42007048	Иса къатынгъа : — Сени гюнагьларынг гечилди , — дей .
42007049	Ону булан бирче тепсиде олтургъанлар : « Гюнагьланы да гечеген Бу кимдир ? » — деп ойлашмагъа башлайлар .
42007050	Амма Иса къатынгъа : — Иманынг сени къутгъарды , сен буса гьали парахатынга уьюнге гет , — дей .
42008001	Шондан сонг узакъ къалмай Иса , шагьарлагъа ва юртлагъа барып , Аллагьны гьакимлигини гьакъындагъы Сююнч Хабарны халкъгъа билдирип юрюй .
42008002	Ону булан бирче он эки де элчи , жинлерден ва аврувлардан сав болуп тазалангъан бир нече къатын , оьзюню ичинден етти жин къуваланып тайгъан Маждаллы Мариям ,
42008003	Гьиродну уьй къуллукъларыны башын тутгъан Гьузну къатыны Ёгьанна , Сусанна ва кёп оьзгелери бола . Олар оьзлени харжы булан Исагъа ва Ону элчилерине кёмек этелер .
42008004	Кёп халкъ жыйылып , бары да шагьарлардан Исаны янына адамлар гелген заманда , О олагъа масал айтмагъа башлай :
42008005	— Чачывчу урлукъ чачмагъа чыкъгъан болгъан . Чачагъанда , урлукъланы бирлери ёл ягъагъа тюшюп , аякъ тюпде тапталып къала . Къушлар гелип оланы чёплеп ашайлар .
42008006	Бирлери ташкъатыш ерге тюшюп , чыкъгъан сонг , къуруп къала , неге тюгюл онда дымлыкъ ёкъ .
42008007	Бирлери тегенекликге тюше . Тегенеклер оьсюп , оланы оьсме къоймай , янча .
42008008	Башгъа урлукълар берекетли топуракъгъа тюше ва оьсюп , юз керен артыкъ тюшюм бере . Буланы айтып , Иса : — Къулакълары барлар эшитсинлер ! — дей .
42008009	Исаны якъчылары Огъар : — Бу масалны маънасы недир ? — деп сорайлар .
42008010	Иса булай жавап бере : — Аллагь нечик гьакимлик этегенни сырларын билмеге сизге гюч берилген . Мен башгъалагъа масаллар булан сёйлейгенимни себеби : олар тынглап туражакълар , амма англамажакълар ; къарап туражакълар , амма гёрмежеклер .
42008011	Бу масалны маънасы будур : урлукъ Аллагьны каламыдыр .
42008012	Ёлну ягъасына тюшгенлери — каламны эшитегенлер . Сонг , оланы янына иблис гелип , олар иман салмасын ва къутгъарылмасын деп , оланы юреклеринден каламны алып гете .
42008013	Ташкъатыш ерлеге чачылгъаны буса — сёзню эшитип , ону сююнч булан къабул этегенлер . Амма оланы тамурлары болмайгъаны саялы , бир аз заман иман салалар , сынавгъа тюшгенде буса , иманындан тайып къалалар .
42008014	Тегенекли ерге чачылгъанлары — каламны эшитегенлер , амма яшавну аваралары , байлыкъ ва кеп чегив булан бувулуп къала ва оланы тюшюмю болмай .
42008015	Берекетли топуракъгъа чачылгъанлары буса — каламны эшитип , ону яхшы ва таза юрекде сакълайгъанлар ва чыдамлыкъда тюшюм берегенлер .
42008016	— Бирев де чыракъ ягъып , ону уьстюне я савут къапламас , яда тахны тюбюне салмас , уьйге гирегенлер ярыкъны гёрсюн учун , гёрюнеген бийик ерге салыр .
42008017	Неге тюгюл де , ачыкъ болмай къалагъан бир сыр да ёкъдур , билинип аянгъа чыкъмай къалагъан бир яшырылгъан зат да ёкъдур .
42008018	Шолайлыкъда , сизин тынглайгъан кююгюзге тергев этигиз : кимники бар буса , огъар дагъы да берилежек . Кимники ёкъ буса , ону оьзю бар деп хыял этеген заты да алынажакъ .
42008019	Бир керен Исаны янына Ону анасы ва инилери геле . Амма халкъны кёплюгюнден олар Ону ювугъуна барып болмайлар .
42008020	Огъар : — Сени ананг ва инилеринг , Сени гёрме сююп , къырда токътагъанлар , — деп билдирелер .
42008021	— Мени анам ва инилерим , Аллагьны каламына тынглап , ону кютегенлердир , — деп жавап бере Иса олагъа .
42008022	Бир керен Иса , Оьзюню бир нече якъчылары да булан бир къайыкъгъа да минип , олагъа : — Кёлню бириси ягъына барайыкъ , — дей .
42008023	Олар юзюп барагъанда , Иса юхлап къала . Кёлде гючлю ел гётерилип гете . Толкъунлар къайыкъгъа урунуп , олар бир къоркъунчлу гьалгъа тюшелер .
42008024	Ювугъуна барып , олар Исаны уятып : — Устаз ! Устаз ! Биз батыла турабыз , — дейлер . Уянып , О елни ва сувну гьалекленивюн токътата . Олар да токътап , бир шыплыкъ болуп къала .
42008025	Иса олагъа : — Сизин иманыгъыз къайдадыр ? — дей . Олар буса къоркъуп ва гьайран болуп , бир бирине : — Еллеге де , сувлагъа да буйрукъ этеген ва олар да Оьзюне таби болагъан Бу Кимдир ? — дейлер .
42008026	Олар Галилея кёлню къаршысында ерлешген герасалыланы топурагъына гелелер .
42008027	Иса ягъагъа чыкъгъанда , Огъар юртдан бир адам къаршылаша . Бу адам жинли болуп турагъаны , уьстюне опуракъ гиймейгени ва уьйде тюгюл , къабурларда яшайгъаны хыйлы заман бола болгъан .
42008028	Исаны гёргенде , О акъырып , Ону аякъларына баш ура ва : — Гьей Иса , Аллагьу Тааланы Уланы ! Менден не сюесен ? Ялбараман Сагъа , магъа азап берме , — деп къычыра .
42008029	Неге тюгюл де , Иса жинге шо адамдан чыгъып тайсын деп буюргъан болгъан , о буса узакъ заманны боюнда огъар азап берип тургъан . О адамны енгмек учун , ону аркъанлар ва шынжырлар булан байлагъанлар . О адам буса байлавларын да уьзюп , жинлер къувалап , гиши турмайгъан ерге чыгъып гете болгъан .
42008030	Иса огъар : — Сени атынг кимдир ? — деп сорай . — Легион , — деп жавап бере о , неге тюгюл ону ичине кёп жинлер гирген болгъан .
42008031	Жинлер , оьзлеге оьлюлер болагъан ерге тюшюп гетмекни буюрмасын деп , Исагъа ялбаралар .
42008032	Онда тав бетде отлайгъан бир уллу донгуз сирив болгъан . Жинлер де Исагъа оьзлеге донгузланы ичлерине гирмеге изну берсин деп тилейлер . Иса да изну бере .
42008033	Жинлер де , адамлардан чыгъып , донгузланы ичлерине гирелер . Сирив чабып йиберип , учурумдан таба кёлге тюшюп , сувгъа бата .
42008034	Донгуз сакълайгъанлар , болгъан ишни гёрюп , къачып гете , шагьарда ва юртларда бу хабарны яя .
42008035	Халкъ болгъан ишни гёрмеге чыгъа ва Исаны янына геле . Ичинден жинлер чыкъгъан адамны Исаны аякъларыны алдында гийинген кюйде ва гьакъылы да къайтып гелип , олтуруп турагъанын гёрюп , бек къоркъа .
42008036	Бу ишни гёргенлер буса жинли адам нечик сав болгъанны гелгенлеге англаталар .
42008037	Герасаны айланасындагъы бютюн халкъ Исагъа ондан гетмекни тилей , неге десе олар бек къоркъа . О да къайыкъгъа да минип гете .
42008038	Ичинден жинлер чыкъгъан адам оьзюн Ону булан бармагъа къойсун деп тилей . Амма Иса ону къайтарып йибере ва :
42008039	— Уьюнге къайт ва Аллагь сагъа не этгенни айт , — дей . О да гетип , Иса оьзюне этген затны бютюн шагьаргъа билдире .
42008040	Иса гери къайтгъанда , Ону кёп халкъ къаршылай . Ону барысы да гёзлеп тура болгъан .
42008041	Шонда синагогну башчысы болгъан Яир деген бир адам гелип , Исаны аякъларына баш ура ва Огъар оьзюню уьюне гелсин деп тилей .
42008042	Неге тюгюл де , ону он эки йыллыкъ бир къызы бек авруп оьле тура болгъан . Иса онда бара . Халкъ Огъар ябурула ва айланасын къуршап ала .
42008043	Он эки йылдан берли къаны гетип авруйгъан , бары да байлыгъын эмчилеге берген , амма оланы гьеч бириси де оьзюн сав этип болмагъан бир къатын ,
42008044	артындан таба барып , Исаны опурагъыны этегине тие ва шоссагьат ону къаны гетегени токътай .
42008045	Иса : — Магъа ким тийди ? — деп сорай . Гьариси оьзю тиймегенни айта . Шо заман Петер : — Устаз , сени айланангда кёп халкъ бар ва бары да якълардан ябурулуп геле , — дей .
42008046	Амма Иса : — Магъа ким буса да бирев тийди , неге тюгюл Мен оьзюмден чыгъып барагъан бир къудратны гьис этдим , — дей .
42008047	Шо къатын , болгъан зат билинмей къалмажагъын англагъанда , къартыллай туруп гелип , Ону аякъларына баш ура . Бютюн халкъны алдында Огъар не себепден тийгенин ва шоссагьат сав болгъанын айта .
42008048	Иса да огъар : — Къызым , иманынг сени сав этди , эсен аман бар , — дей .
42008049	Иса шо сёзлени сёйлеп турагъанда , синагогну башчысы Яирни уьюнден бир адам гелип : — Сени къызынг оьлдю . Устазны негьакъ авара этме , — дей .
42008050	Шо сёзлени эшитгенде , Иса синагогну башчысына : — Къоркъма , иман салып къой , о да тирилежек , — дей .
42008051	Уьйге гелгенде буса , О Петерден , Югьандан , Якъубдан ва къызны ата анасындан башгъа биревню де уьйге гирме къоймай .
42008052	Барысы да къызгъа тююнюп яс этип йылайлар . Амма О : — Йыламагъыз , о оьлмеген , юхлап тура , — дей .
42008053	Къызны оьлгенин билип , олар Иса айтагъанны мысгъыллап кюлеме къарайлар .
42008054	О буса къызны къолун тута ва : — Гьей къызым , тур ! — дей .
42008055	Къызны ругьу гери къайта ва шоссагьат о аякъгъа тура . Иса да огъар ашама зат берсин деп буюра .
42008056	Къызны ата анасы гьайран болуп къала . Иса буса болгъан бу ишни гьакъында биревге де сёйлемегиз деп тапшура .
42009001	Он эки де элчисин чакъырып , Иса олагъа бары да жинлени къуваламакъ ва аврувланы сав этмек учун гьакимлик ва къудрат бере .
42009002	Оланы Аллагьны гьакимлиги гьакъда билдирмеге ва аврувланы сав этмеге йибере .
42009003	Иса олагъа булай дей : — Ёлгъа бир зат да алмагъыз : не таякъ , не дорба , не экмек , неде акъча , эки гийим опурагъыгъыз болмасын .
42009004	Эгер де сиз биревню уьюне гирсегиз , гетмеге заман болгъунча , онда къалыгъыз .
42009005	Сизин къабул этмеген ерде буса , о шагьардан чыгъагъан заманда , аякъларыгъыздагъы чангны да силкип тайдырыгъыз . Бу олар учун буварыв болажакъ .
42009006	Исаны якъчылары ёлгъа чыгъалар ва юртлагъа барып , Сююнч Хабарны яя туруп , гьар ерде аврувланы сав этелер .
42009007	Гьирод гьаким , бу ишлени барын да эшитип , гьайран бола , неге тюгюл бирлери : « Ягьия пайхаммар оьлюмден тирилген » ,
42009008	башгъалары : « Илияс пайхаммар гелген » , биревюлери буса : « Бырынгъы пайхаммарланы бири тирилген » , — дейлер .
42009009	— Мен Ягьияны башын гесдим . Оьзюню гьакъында мен бу затланы эшитеген Бу ким болажакъ дагъы ? — дей Гьирод . Сонг о Исаны гёрмеге сюе .
42009010	Къайтгъан сонг , элчилер Исагъа оьзлер этген ишлени гьакъында айталар . О да оланы Оьзю булан алып , Байтсайда деп айтылагъан шагьарны ювугъундагъы бир чет ерге гете .
42009011	Амма халкъ билип , Ону артындан бара . Иса адамланы арив къабул эте , олагъа Аллагьны гьакимлиги гьакъда англата ва сав болмагъа сюйгенлени сав эте .
42009012	Гюн артылып , ахшам болмагъа башлай . Он эки де элчиси Исагъа ювукъ гелип : — Халкъны къайтар , олар айланадагъы юртларда ва махилерде оьзлеге турмагъа ер ва ашама аш тапсынлар , неге тюгюл биз мунда бир адам да ёкъ чет ердебиз , — дейлер .
42009013	— Олагъа ашама затны сиз беригиз , — дей Иса олагъа . — Бизин мунда янгыз беш экмегибиз де , эки балыгъыбыз да тюгюл ёкъ . Бары да бу адамлар учун ашама затны биз барып сатып алгъанны сюемисен ? — деп сорайлар олар .
42009014	Олар онда беш мингге ювукъ адам болгъан . Иса якъчыларына : — Оланы элли элли этип , гюп гюп этип олтуртугъуз , — дей .
42009015	Шолай этип , олар барысын да олтурталар .
42009016	Иса беш экмекни де , эки балыкъны да алып , кёкге багъып къарап , шюкюр дуа эте . Сонг сындырып , экмеклени якъчыларына бере , олар да халкъгъа пайлайлар .
42009017	Барысы да ашап тоя . Къалгъан гесеклени жыйып , он эки земгилни толтуралар .
42009018	Бир керен Иса янгыз ерде дуа этегенде , Ону янына якъчылары геле . Иса олагъа : — Халкъ Мени ким деп гьисап эте ? — деп сорай .
42009019	— Бирлери Ягьия пайхаммар , башгъалары Илияс , биревюлери буса бырынгъы пайхаммарлардан бири тирилген деп гьисап эте , — деп жавап берелер олар .
42009020	— Сиз Мен кимдир деп ойлашасыз ? — деп сорай Иса олагъа . — Аллагь йиберген Месигь ! — деп жавап бере Петер .
42009021	Иса шо гьакъда биревге де айтмасын деп , олагъа къатты кюйде бувара ва
42009022	булай дей : — Магъа , Инсанны Уланына , кёп азап чекмеге , тамазаланы , баш дин къуллукъчуланы ва дин алимлени янындан гери урулмагъа , оьлтюрюлмеге ва уьчюнчю гюн тирилмеге герек болажакъ .
42009023	Сонг Иса барысына да булай дей : — Ким Мени булан гелмеге сюе буса , оьзюню хыялларын гери урсун ва гьар гюн хачын да гётерип , Мени артыма тюшсюн .
42009024	Ким оьзюню жанын къутгъармагъа сюе буса , о шону тас этер . Амма ким жанын Мени учун тас этсе , о шону къутгъарар .
42009025	Эгер инсан бютюн дюньяны къазанып , оьзюн пасат этсе яда оьзюне зарал этсе , ондан не пайда болур ?
42009026	Ким Менден ва Мени сёзлеримден илыкъса , Инсанны Уланы да Оьзюню , Атасыны ва Аллагьны малайиклерини сыйлы нюрю булан гелген заманда , о адамдан оьзюнден илыгъар .
42009027	Гертисин сёйлеймен сизге : мунда токътагъанланы арасында Аллагь нечик гьакимлик этежегин гёрмей туруп оьлмежеклер бар .
42009028	Бу сёзлени сёйлеп сегиз гюнден сонг , Петерни , Югьанны ва Якъубну да алып , Иса дуа этмек учун тавгъа чыгъа .
42009029	Дуа этип турагъан заманда , Исаны гёрюнюшю алышынып гете ва уьстюндеги опурагъы гёз къамашдырагъан кюйде ап акъ болуп къала .
42009030	Ону булан оьзлерден нюр тёгюлюп гелеген экев лакъыр эте . Олар Муса ва Илияс болгъан .
42009031	Олар Иса булан Ону бу дюньядан гетмеклиги гьакъында сёйлегенлер . Шо иш Ерусалимде кютюлме тарыкъ болгъан .
42009032	Петер ва ону булан болгъанлар терен юхугъа баталар . Уянгъанда буса , Исаны , Ону булан токътагъан экевню ва Исаны сыйлы нюрюн гёрелер .
42009033	Олар Исаны янындан гетме айланагъан заманда , Петер Огъар : — Устаз , бизин мунда болмакълыгъыбыз не яхшыдыр ! Бирин Сени учун , бирин Муса учун , бирин де Илияс учун уьч чатыр къурайыкъ , — дей . Шо заман не сёйлейгенин о оьзю де билмей .
42009034	О бу сёзлени сёйлеп турагъанда , бир булут гелип , оланы уьстюнде салкъынлыкъ болдура . Оьзлер булутгъа гиргенде , Исаны якъчылары бек къоркъалар .
42009035	Амма булутдан таба : — Бу Мени Сайлангъан Уланымдыр , Огъар тынглагъыз , — деген бир сес чалына .
42009036	Бу сес токътагъанда , олар онда Исадан башгъа дагъы биревню де гёрмейлер . Олар тынып токътайлар ва шо гюнлерде гёргенлерин биревге де айтмайлар .
42009037	Артындагъы гюн олар тавдан тюшюп гелегенде , Исаны кёп халкъ къаршылай .
42009038	Бирден халкъны арасындан бирев къычыра : — Устаз ! Сагъа ялбараман , мени уланыма къара , о мени биргине бир уланым !
42009039	Бир жин уланымны тута , о да хапарсыздан къычырып йибере , ону аврув тута , авзундан гёбюк геле . Уланымны инжитген сонг да , ондан гьарангъа айрыла .
42009040	Шону къуваласын деп , Сени якъчыларынга тиледим , тек олар болмадылар .
42009041	— Гьей имансыз ва бузукъ адамлар ! Къачан болгъунча Мен сизин булан туражакъман ? Къачан болгъунча сизге чыдап туражакъман ? Гелтир мунда сени уланынгны ! — дей Иса .
42009042	Яш гелегенде , жин ону ерге йыгъып тёбелемеге башлай , амма Иса жинге чыкъ деп буюра ва , уланны сав этип , ону атасына къайтарып бере .
42009043	Барысы да Аллагьны къудратына гьайранлыкъ этип къала . Олар Оьзю этген бары да затлагъа тамашалыкъ этип турагъанда , Иса якъчыларына :
42009044	— Мен сизге айтагъангъа тынглап , ону эсигизде сакълагъыз : Мени , Инсанны Уланын , инсанланы къолуна бережек , — дей .
42009045	Амма олар бу сёзлени англамайлар ва шолар олар учун сырлы кюйде къала . Шону олар Исагъа сорамагъа да къоркъалар .
42009046	Исаны якъчыларыны арасында оьзлени къайсы уллудур деген бир эришивлюк тува .
42009047	Иса , оланы юреклериндеги ойну билип , бир гиччи яшны алып , Оьзю булан янаша сала
42009048	ва олагъа : — Бир гиччи яшны Мени атымны гьюрметинден ким къабул эте буса , шо Мени де къабул этер . Мени ким къабул эте буса , шо Мени йибергенни де къабул этер , неге тюгюл сизден ким барындан да гиччи буса , шо барындан да уллу болажакъ , — дей .
42009049	Бу заман Югьан : — Устаз ! Биз Сени атынг булан жинлени къувалайгъан бир адамны гёрдюк , бизинки болмагъаны саялы , биз ону токътатмагъа къарадыкъ , — дей .
42009050	— Ону токътатмагъыз , неге тюгюл сизге къаршы тюгюллер сизин яныгъыздыр , — дей Иса огъар .
42009051	Оьзю дюньядан алынажакъ гюнлер ювукълашгъанда , Иса Ерусалимге бармагъа токъташа .
42009052	Оьзюнден алда О адамланы йибере . Ону къаршыламакъ учун , о адамлар бары да затны гьазирлемеге самариялыланы бир юртуна баралар .
42009053	Онда Исаны къабул этмейлер , неге тюгюл о юртдагъылар Ону Ерусалимге бармагъа чыкъгъанын гёре .
42009054	Шону гёрюп , Ону якъчылары Якъуб ва Югьан : — Я Рабби ! Сюе бусанг , Илияс этгенде йимик , кёкден от ялын тюшюп , оланы къырсын деп айтайыкъмы ? — дейлер .
42009055	Иса , бурулуп къарап , олагъа шону этмесин деп къатты кюйде бувара .
42009056	Сонг олар бир башгъа юртгъа гетелер .
42009057	Олар ёлун узаталар . Ёлда бирев Исагъа : — Сен къайда барсанг да , мен Сени артынг булан гележекмен , — дей .
42009058	— Тюлкюлени инлери , кёкде учагъан къушланы уялары сама бар . Мени , Инсанны Уланыны , буса башымны сыйындырмагъа ерим де ёкъ , — дей Иса огъар .
42009059	Башгъа биревюне Иса : — Гел , Мени артыма тюш , — дей . — Я Раббим ! Бир алдын уьйге барып , атамны гёмюп гелмеге изну бер , — дей о .
42009060	— Оьлюлени оьзлер оьлюлер гёмсюнлер , сен буса бар , Аллагьны гьакимлиги гьакъда билдир , — дей Иса огъар .
42009061	Башгъа бирдагъысы : — Я Раббим , мен Сени якъчыларынга къошулажакъман , тек бир алдын магъа мени уьйдегилерим булан савболлашма изну бер , — дей Исагъа .
42009062	— Сабан бутакъны тутгъан гьар ким артына гёз къарата буса , огъар Аллагьны гьакимлигини тюбюнде болмагъа къыйышмас , — дей Иса огъар .
42010001	Сонг Раббибиз Иса , якъчыларыны арасындан дагъы да етмиш экисин сайлап , Оьзю барма герекли гьар шагьаргъа ва юртгъа Оьзюню алдындан жут жут этип , оланы йибере .
42010002	Иса олагъа булай дей : — Тюшюм кёп , амма ишчилер аз . Шолай болгъанда , Оьзюню тюшюмюн жыймагъа ишчилер йиберсин деп , тюшюмню Есине тилегиз !
42010003	Барыгъыз ! Мен сизин бёрюлени арасына къозуланы йимик йиберемен .
42010004	Оьзюгюз булан не дорба , не хуржун , неде аякъгийим алмагъыз . Ёлда биревге де салам бермегиз .
42010005	Биревню уьюне гирсегиз , башлап : « Бу уьйде парахатлыкъ болсун » , — деп айтыгъыз .
42010006	Эгер онда парахатлыкъ сюеген адам бар буса , сиз ёрагъан парахатлыкъ огъар болажакъ , ёкъ буса , сизге къайтажакъ .
42010007	Шо уьйде къалыгъыз , олар берген бар затны ашагъыз , ичигиз , неге тюгюл ишлейген адамгъа оьз къыйыны учун гьакъ тийишлидир . Уьйден уьйге гёчмегиз .
42010008	Къайсы шагьаргъа гелсегиз ва сизин къабул этсе , сизге берген затны ашап къоюгъуз .
42010009	Ондагъы аврувланы сав этигиз , олагъа : « Аллагь сизге гьакимлик этежек заман ювукълаша тура » , — дегиз .
42010010	Баргъан шагьарларыгъыздан къайсында сизин къабул этмесе , орамгъа чыгъып :
42010011	« Сизин шагьарыгъыздан аякъларыбызгъа къонгъан чангны да силкип , сизге къоюп гетебиз , тек , билип къоюгъуз , Аллагь сизге гьакимлик этежек заман ювукълаша тура » , — дегиз .
42010012	Мен сизге айтаман : къыяматгюн Содомда яшагъан адамланы гьалы о шагьардагъы адамланыкинден къолай болажакъ !
42010013	— Адаршай сагъа , Гьоразин ! Адаршай сагъа , Байтсайда ! Эгер сизде болгъан аламатлар Сурда ва Сайданда болгъан эди буса , олар тезокъ товба этер эди . Шону гёрсетмек учун , кирлер де гийип , кюлню ичинде олтурар эди .
42010014	Къыяматгюн Сурда ва Сайданда яшайгъан адамланы гьалы сизинкинден къолай болажакъ .
42010015	Сен де , Капернагьум , кёклеге ерли гётерилежекмен деп эсинге гелеми ? Сен жагьаннемге ерли тёбен тюшюрюлежексен .
42010016	Сизге тынглайгъан Магъа тынглар , сизин инкар этеген Мени де инкар этер . Мени инкар этегенлер буса Мени йиберген Атамны да инкар этер .
42010017	Исаны етмиш эки де якъчысы шат болуп къайта ва : — Я Рабби ! Сени атынгны айтгъанда , бизге жинлер де таби болду , — дейлер олар .
42010018	Иса да олагъа булай дей : — Мен яшмын йимик болуп кёкден тюшеген иблисни гёрдюм .
42010019	Шолайлыкъда , сизге оьзюгюзге гьеч бир заралсыз йыланланы , акъырапланы ва душманны бютюн гючюн аякъ тюпге салып таптап янчмакъ учун ихтияр беремен .
42010020	Тек жинлер сизге таби бола деп сююнмегиз , амма сизин атларыгъыз кёклерде язылгъанына сююнюгюз .
42010021	Шо сагьатда Иса , Аллагьны Ругьундан сююнюп , булай дей : — Гьей кёкню де , ерни де Раббиси болгъан Атам ! Бу затланы гьакъыллылардан ва англавлулардан яшырып , яшлагъа ачгъанынг саялы , Сагъа шюкюрлюк этемен . Дюр , Атам ! Сени сюегенинг де тап шолай эди .
42010022	Атам Магъа бары да затны инанып тапшурду . Атадан башгъа гьеч бирев Уланын танымас . Атаны да Уланындан ва Уланы Ону оьзюне аян этмеге сюеген гишиден къайры бирев де танымас .
42010023	Сонг Оьзюню якъчыларына багъып бурулуп , олагъа : — Сиз гёрегенни гёрген гёзлер насиплидир .
42010024	Сизге айтаман : кёп пайхаммарлар ва пачалар сиз гёреген затланы гёрмеге сюйгенлер , тек гёрмегенлер , сиз эшитеген затланы эшитмеге сюйгенлер , тек эшитмегенлер , — дей .
42010025	Шонда Къанундан яхшы англагъан бир дин алими туруп , Ону сынама сююп : — Устаз , даимлик яшав алмакъ учун , мен не этме герекмен ? — деп сорай .
42010026	— Мусаны Къанунунда шо гьакъда не язылгъан ? Нечик англайсан ? — деп сорав булан жавап бере Иса .
42010027	— « Раббинг Аллагьны бютюн юрегинг булан , бютюн жанынг булан , бютюн гючюнг булан ва бютюн гьакъылынг булан сюй » ва « ювугъунгну оьзюнгню йимик сюй » , — дей о .
42010028	— Тюз жавап бердинг , шолай эт , даимлик яшав алажакъсан , — дей Иса .
42010029	Тек о дагъы да мекенлешдирме сююп , Исагъа : — Мени ювугъум кимдир ? — деп сорай .
42010030	Иса огъар булай дей : — Бир адам Ерусалимден Еригьонгъа барагъанда , къачакъланы къолуна тюшюп къала . Олар ону тонап , токъалап , оьлю санлы кюйде къоюп гетелер .
42010031	Шо ёл булан гелеген бир дин къуллукъчу , ону гёрюп , ёлну бириси янына чыгъып оьтюп гете .
42010032	Шолай левийлерден болгъан бирев де о ерге бара , ону гёрюп , янындан оьтюп гете .
42010033	Самариялы бирев буса шо ёлдан барагъанда , шо адамгъа къаршы бола ва огъар языгъы чыгъа .
42010034	Ювугъуна барып , зайтун май ва чагъыр тёгюп , ону яраларын байлай . Оьзюню эшегине де миндирип , ону бир петерге гелтирип , ону гьайын эте .
42010035	Артындагъы гюн оьзю гетегенде буса , эки гюмюш акъча чыгъарып , къонакъ уьйню есине бере ва огъар : « Муну гьайын этерсен ва эгер артыкъ харжласанг , мен сагъа къайтывда берермен » , — дей .
42010036	Сен ойлашагъан кюйде , къачакъланы къолуна тюшген адамны ювугъу шо уьч де гишиден къайсыдыр ?
42010037	— Огъар рагьму этген адамдыр , — дей о . — Буса бар , сен де шолай этерсен , — дей Иса .
42010038	Олар ёлун узатып барагъанда , Иса бир юртгъа геле . Мунда Марта деген бир къатын , Исаны уьюне чакъырып , Ону къабул эте .
42010039	Ону Мариям деген бир къызардашы да болгъан . О Раббибиз Исаны аякъларыны алдында олтуруп , Ону сёзюне тынглай .
42010040	Марта буса уллу къонакълыкъ этмек учун , гьаракат этип айлана . Исагъа ювукълашып , о булай дей : — Мени Раббим ! Къызардашым бары да ишни магъа саллап къойгъанына Сен тергев этмеймисен ? Огъар айт дагъы , магъа кёмек этсин !
42010041	— Марта , Марта ! Сен кёп затны гьайын этип талашып айланасан ,
42010042	янгыз бир зат тарыкъ . Мариям буса оьзюнден чыгъарылып алынмажакъ яхшы пайын сайлагъан , — деп жавап бере Иса огъар .
42011001	Бир керен Иса бир ерде дуа этип тура болгъан . Битген заманда , Оьзюню якъчыларындан бири Огъар : — Я Раббим , Ягьия оьзюню якъчыларын уьйретгени йимик , Сен де бизин дуа этмеге уьйрет , — дей .
42011002	Иса да булай дей : — Сиз булай дуа этигиз : Гьей бизин Атабыз ! Инсанлар Сени сыйлы атынгны гьюрметлесин дагъы . Сени гьакимлигинг токъташсын дагъы .
42011003	Бугюн бизге гюнлюк азыгъыбызны бер .
42011004	Бизин гюнагьларыбыздан геч ! Бизге яманлыкъ этгенлерден барындан да биз де гечебиз . Бизин артыкъ сынавлагъа салма .
42011005	Сонг Иса олагъа булай дей : — Айтайыкъ , сизин биригизни бир ювугъугъуз бар . Гечортада гелип , огъар булай дейсиз : « Ювугъум ! Магъа борчгъа уьч экмек бер .
42011006	Магъа йыракъ ёлдан бир ювугъум гелген , ону алдына салмагъа мени бир затым да ёкъ » .
42011007	О буса уьйню ичинден туруп , сизге : « Мени авара этме . Эшиклер бегитилген , мени булан ятып тёшекде яшларым да бар . Туруп сагъа бир зат да берип болмайман » , — деп жавап бере .
42011008	Сизге айтаман : о адам ятгъан еринден туруп , сагъа герек затынгны ювукълукъну гьюрметин этип де бермесе , эгер сен къаныгъып къарышсанг , огъар туруп , сагъа тарыкъ затны бермеге тюшер .
42011009	Шо саялы Мен айтаман сизге : тилегиз — сизге бережек , излегиз — табажакъсыз , эшикни къагъыгъыз — сизге ачажакъ .
42011010	Неге тюгюл де , гьар тилеген — алар , излеген — табар , эшикни къакъгъангъа да — ачылар .
42011011	Арагъыздан къайсы ата , уланы аш тилегенде , таш берер яда балыкъ тилегенде , балыкъны орнуна йылан берер ?
42011012	Яда йымырткъа тилеген заманда , огъар акъырап берер ?
42011013	Шолайлыкъда , эгер сиз оьзюгюз яман бусагъыз да , авлетлеригизге яхшы савгъатлар берип бола бусагъыз , кёклердеги Атагъыз буса Оьзюнден тилейгенлеге Ругьун дагъокъ да берер .
42011014	Бир керен Иса сёйлеп болмайгъан бир адамдан тилсизликни жинин къувалай . Жин чыкъгъан заманда , тилсиз сёйлемеге башлай ва халкъ бек гьайран болуп къала .
42011015	Олардан бирлери : — Жинлени О жинлени башчысы болгъан Зензебилни гючю булан къувалай , — дейлер .
42011016	Башгъалары Исаны сынап къарамакъ учун , О оьзлеге кёкден бир аламат гёрсетсин деп тилейлер .
42011017	Амма шо адамлар не ойлашагъанны билип , Иса олагъа булай дей : — Оьз ичинде бёлюнген гьар пачалыкъ тозулар ва оьз ичинде бёлюнген уьй йыгъылар .
42011018	Иблис де оьз ичинде бёлюнсе , ону пачалыгъы бузулмай нечик токътар ? Муна сиз жинлени Мен Зензебилни гючю булан къувалай деп айтасыз .
42011019	Эгер Мен жинлени Зензебилни гючю булан къувалай бусам , сизин якъчыларыгъыз оланы кимни гючю булан къувалай дагъы ? Шо саялы сизге дуванны оьзюгюзню якъчыларыгъыз эте турсун .
42011020	Эгер де Мен жинлени Аллагьны къудраты булан къувалай бусам , шо Аллагьны гьакимлигини бир белгисидир .
42011021	Гючлю бир адам оьзюню уьюн савут булан сакълай буса , ону мюлкюне къоркъунч ёкъдур .
42011022	Шо адамдан да гючлю бириси огъар чапгъын этип , ондан уьстюн гелсе , шо заман ону аркъа таягъан бары да савутун алыр ва мюлкюн де сюйген кюйде пайлар .
42011023	Мени булан тюгюллер Магъа къаршылардыр , Мени булан жыймайгъанлар яягъанлардыр .
42011024	Адамны ичинден чыкъгъан сонг , жин къургъакъ дангылларда айлана , оьзюне сыйынма ер ахтара , амма тапмай . Сонг о : « Мен чыкъгъан уьюме къайтып бараман » , — дей .
42011025	Къайтып гелгенде буса , о уьйню сибирилип , жыйылып таба .
42011026	Сонг барып оьзюнден де яман дагъы да етти жинни алып гелип , жин адамны ичине гирип яшай . Натижада , адамны гьалы алдагъысындан да бузукъ бола .
42011027	Иса бу сёзлени айтып турагъанда , халкъны арасындан бир къатын чыгъып , Огъар : — Насиплидир Сени къурсагъында гётерип юрюген ва Сени эмдирген ! — деп къычыра .
42011028	— Дагъы да насиплидир , Аллагьны каламын эшитип , ону кютегенлер , — деп жавап бере Иса .
42011029	Исаны айланасына дагъы да кёп адамлар жыйыла . Иса олагъа сёйлемеге башлай : — Не ямандыр бу гьалиги наслу . О аламатлар ахтара , амма огъар Юнус пайхаммарны аламатындан башгъа аламат гёрсетилмес .
42011030	Ниневияны халкъына Юнус нечик аламат болгъан буса , Мен де , Инсанны Уланы , бу наслу учун шолай аламат болажакъман .
42011031	Шебаны пача къатыны къыяматгюн туруп йиберип , бу наслуну айыплажакъ , неге тюгюл Сулайманны гьакъыллы сёзлерине тынгламакъ учун , о дюньяны бир къырыйындан гелген . Гьали буса Сулаймандан да уллусу мундадыр !
42011032	Къыяматгюн ниневиялы адамлар , гьалиги наслу булан туруп йиберип , о наслуну айыплажакълар . Неге тюгюл де , Юнусну сёйлевюнден сонг олар товба этгенлер . Гьали буса Юнусдан да уллусу мундадыр .
42011033	— Яллайгъан чыракъны бирев де яшыртгъын ерге я савутну тюбюне салмас . Гирегенлер ярыгъын гёрсюн учун , ону бийик ерге салыр .
42011034	Гёз къаркъара учун бир чыракъ йимикдир . Эгер гёзлеринг сав буса , къаркъаранг бютюнлей ярыкъдан толур . Эгер гёзлеринг бузукъ болса , къаркъарангны къарангылыкъ къуршар .
42011035	Шолайлыкъда , къара , ичингдеги ярыкъ къарангылыкъгъа айланып къалмасын !
42011036	Эгер бютюн къаркъаранг ярыкъдан толгъан буса ва сенде бир де къарангы ер ёкъ буса , чыракъ оьзюню шавласы булан ярыкъ берегени йимик , бютюн къаркъаранг да ярыкъ болуп къалажакъ .
42011037	Иса сёйлеп битгенде , бир фарисей Ону тюш ашгъа чакъыра . Иса барып уьйню ичине гирип олтура .
42011038	Ашны алдында Иса къолларын жувмагъанын гёрюп , фарисей бек тамаша бола .
42011039	Раббибиз огъар булай дей : — Гьали сиз , фарисейлер , сукараланы ва бошгъапланы тыш ягъын таза сакълайсыз , ичигиз буса сутурлукъдан ва яманлыкъдан толуп тура .
42011040	Авлиялар ! Тышын Ким яратгъан буса , ичин де О яратмагъанмы ?
42011041	Сиз оьзюгюзню бар затыгъыздан пакъырлагъа садагъа беригиз , шо заман сизин бары да затыгъыз таза болур .
42011042	Адаршай сизин гьалыгъызгъа , гьей фарисейлер ! Нананы , гийиготну ва гьар тюрлю яшылчаланы ондан бир пайын секет чыгъарып бересиз , адилликни ва Аллагьны сюювюню гьакъында буса ойлашмайсыз . Бу агьамиятлы затланы юрютмеге герексиз , бирисилерин де унутуп къойма герек тюгюлсюз !
42011043	Адаршай сизин гьалыгъызгъа , гьей фарисейлер ! Синагогларда тёрге чыгъып олтурмагъа сюесиз , базар майданларда адамлар гьюрметлегенни сюесиз .
42011044	Адаршай сизин гьалыгъызгъа ! Сиз уьстюнден адамлар билмей таптап турагъан белгисиз бир къабурлар йимиксиз .
42011045	Шо заман дин алимлерден бириси Огъар къаршы чыгъып : — Устаз , булай сёйлеп , Сен бизин де хатирибизни къалдырасан , — дей .
42011046	Иса огъар : — Адаршай сизин де гьалыгъызгъа , гьей дин алимлер ! Сиз инсанлагъа къатты дин талаплар салып , оланы уьстюне авур , кютмеге къыйынлы намусланы саласыз . Оьзюгюз буса оланы кютмек учун бармагъыгъызны сама тербетмеге де сюймейсиз .
42011047	Адаршай сизин гьалыгъызгъа . Сиз пайхаммарлар учун зияратлар ишлейсиз . Оланы буса сизин ата бабаларыгъыз оьлтюрген .
42011048	Шолайлыкъда , сиз ата бабаларыгъыз этгенине рази болуп къаласыз , неге тюгюл пайхаммарланы олар оьлтюргенлер , сиз буса о пайхаммарлагъа зияратлар ишлейсиз .
42011049	Шону учун Аллагь булай терен ойлу сёзлени айтгъан : « Мен ягьудилени ва дин алимлени янына пайхаммарлар ва элчилер йибережекмен , оланы бирлерин оьлтюрежеклер , башгъаларын буса гьызарлажакълар » .
42011050	Шогъар гёре дюнья яралгъандан берли бары да пайхаммарланы тёгюлген къаны учун Аллагь бу наслудан жавап талап этежек .
42011051	Гьабилни къанындан башлап , ибадатхананы къурбанлыкъны салагъан ерини де , Сыйлы Ерини де арасында оьлтюрюлген Закарияны къанына ерли тёгюлген бары да къан учун жавап талап этежек . Сизге айтаман : бары да зат учун бу наслудан жавап талап этилежек .
42011052	Адаршай сизин гьалыгъызгъа , гьей дин алимлер ! Сиз Аллагьны илмусуну ачгъычларын алгъансыз , амма ону ичине не оьзюгюз гирмейсиз , неде гирме сюегенлени гирме къоймайсыз .
42011053	Шо заман Иса гете . Амма дин алимлер ва фарисейлер , Огъар ачувланып , бир хыйлы суаллар бермеге сюелер .
42011054	Исаны авзундан терс сёз къаравуллап , Ону айыпламагъа къаст этелер .
42012001	Бу арада минглер булан адамлар жыйылып , бир бирине ябурулмагъа башлай . Иса башлап якъчыларына сёйлей : — Фарисейлени маясындан , демек экиюзлюлюгюнден сакъ туругъуз .
42012002	Бир яшыртгъын зат да билинмей къалмажакъ , бир сыр да ачылмай къалмажакъ .
42012003	Къарангылыкъда сёйлегенигиз гюнню ярыгъында эшитилежек , уьйню ичинде шыбышлап айтгъаныгъызны къалкъыбашдан къалкъыгъа чыгъып къычырып айтажакълар .
42012004	— Сизге айтаман , къурдашларым : къаркъараны оьлтюрюп , ондан сонг дагъы бир зат да этип болмайгъанлардан къоркъмагъыз .
42012005	Кимден къоркъма герекни Мен сизге гёрсетермен : гишини оьлтюрмеге ва оьлтюрген сонг жагьаннемге ташлама да гючю бар бир Аллагьдан къоркъугъуз . Сизге айтаман чы , Ондан къоркъугъуз !
42012006	Беш жымчыкъны эки увакъ акъчагъа сатып бермейми ? Аллагь буса оланы гьеч бирисин де унутмагъан .
42012007	Сизин буса башыгъыздагъы бары да тюклеригиз саналгъан . Къоркъмагъыз ! Бары да жымчыкълардан сиз хыйлы артыкъсыз .
42012008	Сизге айтаман : инсанланы алдында Магъа ачыкъдан ачыкъ мюкюрлюк этген гьар кимге Аллагьны малайиклерини алдында Мен де , Инсанны Уланы , шолай мюкюрлюк этежекмен .
42012009	Инсанланы алдында Мени инкар этген гьар кимни Аллагьны малайиклерини алдында Мен де инкар этежекмен .
42012010	Инсанны Уланына къаршы сёйлегенден гечилмеге бола . Амма Аллагьны Ругьуна къаршы капир сёйлегенден гечилмес .
42012011	Сизин синагоглагъа башчыланы ва гьакимлени алдына гелтирген заманда , нечик ва не жавап бережегигизни яда не сёйлежегигизни гьайын этмегиз .
42012012	Шо сагьатда не сёйлеме герекни сизге Аллагьны Ругьу уьйретер .
42012013	Халкъны арасындан бирев чыгъып , Исагъа : — Устаз , мени агъама атамдан къалгъан варисликден пай берсин деп айтсана , — дей .
42012014	Иса шо адамгъа : — Гьей адам , сизге дуван этмеге яда сизин малыгъызны бёлмеге Магъа ким тапшургъан ? — дей .
42012015	Сонг барысына да : — Къарагъыз , вёре , дамагькарлыкъдан сакъ болугъуз , неге тюгюл инсанны яшаву ону малыны кёплюгюнден асылы болмай , — дей .
42012016	Иса олагъа булай бир масал айта : — Бир бай гишини топурагъы яхшы тюшюм берген .
42012017	« Гьали мен не этейим ? Тюшюмюмню салмагъа ерим ёкъ чу » , — деп ойлаша о .
42012018	Сонг о : « Булай этейим : гьамарларымны бузуп , дагъы да уллуларын ишлейим , бары да ашлыгъымны ва бютюн байлыгъымны онда жыяйым » .
42012019	Оьзюме де айтайым : « Гьали сени кёп йыллагъа топлангъан хыйлы байлыгъынг бар , энни рагьатлан , аша , ич , кеп чек » , — деп токъташа .
42012020	Амма Аллагь огъар : « Гьей гьайгев ! Бу гече гелип сени жанынг алынажакъ , сен жыйгъан зат кимге къалажакъ ? » — дей .
42012021	Аллагь учун тюгюл , оьзю учун байлыкъ топлайгъан гьар бир адамны ахыры шолай болажакъ .
42012022	Иса якъчыларына булай дей : — Шогъар гёре сизге айтаман : яшамакъ учун не ашажагъыгъызны , чархыгъыз учун не гиежегигизни де гьайын этмегиз .
42012023	Яшав ашдан , чарх да опуракъдан артыкъдыр .
42012024	Къаргъалагъа бир къарагъыз чы : олар я чачмайлар , я ормайлар , оланы я гьамарлары , я беженлери ёкъ , тек оланы Аллагь ашатып сакълай . Сиз къушлардан хыйлы да артыкъсыз чы !
42012025	Башгъа къайгъы этмек булан къайсыгъыз оьмюрюгюзню бираз сама да узатып болажакъсыз ?
42012026	Шолай бир гиччи затны да этип болмай бусагъыз , къалгъан затланы не учун гьайын этесиз ?
42012027	Авлакъ чечеклени нечик оьсегенине бир къарагъыз чы : не загьмат тёкмейлер , неде йип ийирмейлер . Амма сизге айтаман : Сулайман оьзюню инг макъталгъан заманында да оланы бири йимик де гийинмеген .
42012028	Эгер бугюн авлакъда оьсюп , тангала ялламагъа ташланып къалагъан отну сама Аллагь шолай гийиндиреген болгъан сонг , гьей имандан языкълар , сизин дагъы да артыкъ гийиндирмежекми ?
42012029	Сиз не ашажагъыгъызны ва не ичежегигизни ахтарып айланмагъыз ва шогъар авара болмагъыз .
42012030	Бу дюньяны бары да имансыз халкълары шоланы гьайын этип айланалар . Сизин Атагъыз буса сизге шолар бары да тарыкъ экенни биле .
42012031	Сиз Аллагьны гьакимлигине таби болмагъа да къаст этигиз . Къалгъан затланы барысын да сизге О Оьзю бережек .
42012032	Къоркъма , гьей Мени гиччи сиривюм . Неге тюгюл де , сизин Атагъызны рагьмулу буйругъу шолай : сизге Оьзюню гьакимлигини тюбюнде яшамагъа имканлыкъ бережек .
42012033	Бар чакъы затыгъызны сатып , пакъырлагъа садагъа этип беригиз . Оьзюгюзге кёклерде тозулмайгъан киселер ва арты битмейген байлыкълар гьазирлегиз . Онда уручу ювукълашмас ва ону гюе ашап бузмас .
42012034	Неге тюгюл де , байлыгъыгъыз къайда буса , юрегигиз де шонда болажакъ .
42012035	— Даим гьазир кюйде туругъуз : сизин беллеригиз байланып ва чыракъларыгъыз янып турсун .
42012036	Оьзюню есини тойдан къайтмакълыгъын къаравуллайгъан къуллукъчулагъа ошагъыз : гелип эшикни къакъгъандокъ , шоссагьат ону ачыгъыз .
42012037	Еси гелген заманда , уяв табулажакъ къуллар насиплидир . Гертисин сёйлеймен сизге : чечинип , о уьстюне къуллукъчуланы опуракъларын гиежек , оланы тепсиде олтуртажакъ , гелип , оьзю олагъа къуллукъ этежек .
42012038	Эгер гечортада ва дагъы да геч гелип , о оланы уяв тапса , шо къуллар насиплилердир .
42012039	Билип къоюгъуз : эгер уьй есине уручуну къачан гележеги белгили эди буса , о уручуну уьюне гирмеге къоймас эди .
42012040	Шо саялы сиз де гьазир болуп туругъуз . Инсанны Уланы сиз къаравулламайгъан бир заманда гелип къалажакъ .
42012041	— Я Раббим , бу масалны Сен янгыз бизге айтамысан яда бары да къалгъанлагъа да айтамысан ? — деп сорай Петер Огъар .
42012042	Рабби Иса булай дей : — Оьзге къулларына заманында аш сув берип къарасын деп , оланы уьстюнде еси къоюп гетген инамлы ва англавлу къул йимик болугъуз .
42012043	Еси уьюне къайтгъанда , шолай ишлей туруп табулгъан къул насиплидир .
42012044	Гертисин сёйлеймен сизге : еси ону оьзюню бютюн малыны мюлкюню уьстюне салажакъ .
42012045	Эгер шо къул оьз оьзюне : « Есим тез гелмежек » , — деп айтып , къулланы ва къаравашланы тюймеге , оьзю буса ашап ичип , эсирип айланса ,
42012046	о къулну еси гёзлемейген бир гюн , билмейген бир сагьатда гелип къалажакъ . Ону къатты кюйде жазалажакъ , имансызлар булан бир къысматгъа тарытажакъ . Онда йылав яс болажакъ , тишлер къыжыражакъ .
42012047	Есини мурадын билип , ону кютмеге къарамайгъан къул буса кёп тююлежек .
42012048	Билмей туруп такъсырланма тюшеген иш этгени буса аз тююлежек . Кимге кёп берилген буса , ондан кёп де талап этилежек . Кимге кёп инанылгъан буса , ондан кёп де къаравулланажакъ .
42012049	— Мен дюньягъа от яндырмагъа гелгенмен , о къызышып янгъанны нече де сюемен .
42012050	Мен кёп уллу азаплар чегежекмен . Шо яшавгъа чыкъгъынча , Мени юрегим зарланып туражакъ .
42012051	Мен бу дюньягъа парахатлыкъ бермеге гелгенмен деп ойлаймысыз ? Тюгюл деймен сизге , айрылыв гелтирмеге гелгенмен .
42012052	Гьалиден сонг бир уьйде яшайгъан беш адам бир биринден айры болажакъ : уьчев экевге къаршы , экев уьчевге къаршы болажакъ .
42012053	Атасы уланына къаршы , уланы атасына къаршы , анасы къызына къаршы , къызы анасына къаршы , къайнанасы гелинине къаршы , гелини къайнанасына къаршы болажакъ .
42012054	Иса халкъгъа булай дей : — Гюнбатышдан булут гётерилип гелегенин гёрген заманда , сиз шоссагьат : « Янгур болажакъ » , — деп айтасыз ва шолай болма да бола .
42012055	Къыбладан ел уьфюреген заманда : « Яллав болажакъ » , — деп айтасыз , шолай болма да бола .
42012056	Гьей экиюзлюлер ! Ерге ва кёкге къарап , чакъ нечик болажагъын англап билесиз , гьалиги заманны англамагъа неге болмайсыз дагъы ?
42012057	Оьзюгюз учун не зат яхшы экенни неге оьзюгюз айырып болмайсыз ?
42012058	Оьзю булан эришген адам булан дуванханагъа барагъанда , ону булан ёлда ярашмагъа къаст эт . Ёгъесе , о сени дуванчыны янына гелтирер , дуванчы да сени туснакъчыны къолуна берер , туснакъчы да сени туснакъгъа салар .
42012059	Сагъа айтаман : лап ахырынчы нохуратынга ерли борчунгну бермесенг , сен туснакъдан чыкъмассан .
42013001	Шо заман биревлер гелип , Исагъа бир нече галилеялыланы гьакъында айталар . Пилат оланы ибадатханада къурбан соягъан заманында оьлтюрген болгъан .
42013002	Иса олагъа : — Олагъа шолай болгъанлыгъы къалгъан бары да галилеялылардан эсе оланы гюнагьы артыкъ экени саялы деп ойлашамысыз ?
42013003	Тюгюл , башгъаланыкинден оланы гюнагьы кёп тюгюл деп айтаман Мен сизге . Амма товба этмесегиз , барыгъыз да олар йимик дагъытылып къалажакъсыз !
42013004	Яда уьстюне Силогьам къала авуп оьлген о он сегиз адам Ерусалимде яшайгъанланы барысындан да артыкъ гюнагьлы болгъан деп ойлашамысыз ?
42013005	Тюгюл деп айтаман Мен сизге . Амма товба этмесегиз , барыгъыз да олар йимик дагъытылып къалажакъсыз ! — дей .
42013006	Иса олагъа булай бир масал айта : — Биревню юзюм бавунда орнатылгъан бир инжир тереги болгъан . О гелип , ондан емиш излей , тек тапмай .
42013007	Сонг барып юзюмчюге айта : « Бу инжир терекден емиш излеп гелегеним ва тапмайгъаным муна бу уьчюнчю йыл . Гесип ташла муну . Бу негьакъ ерни елеп не эте ? »
42013008	Бавчу огъар : « Бийим ! Муну бу йыл да къоюп къарайыкъ , мен ону айланасын къазып ва покълукъ тёгюп кюйлермен ,
42013009	къарайыкъ , гелеген йыл емиш бермесми экен . Эгер бермесе , гесерсен » , — деп жавап бере .
42013010	Иса синагогланы биринде сонгугюн Аллагьны каламын англатып тура болгъан .
42013011	Онда он сегиз йылны узагъында ичинде зайыплыкъны жини булангъы бир къатын болгъан . Ону бели бюкленип къалгъан ва язылып болмай болгъан .
42013012	Иса ону гёргенде , чакъырып , огъар : — Гьей къатын , сен гьали аврувунгдан сав болажакъсан , — дей .
42013013	Иса къатынны уьстюне къолларын сала . О шоссагьат язылып , Аллагьгъа макътавлар этмеге башлай .
42013014	Синагогну башчысы , Иса сонгугюн адамланы сав этгени саялы къазапланып : — Ишлемеге герекли алты гюн бар . Шогъар гёре сав болмакъ учун сонгугюн тюгюл , шо гюнлерде гелигиз , — дей .
42013015	Рабби Иса огъар : — Гьей экиюзлюлер ! Сизин биригиз де сонгугюн оьгюзюгюзню яда эшегигизни отлукъдан чечип , сув ичирме элтмеймисиз ?
42013016	Бу къатынны буса муна он сегиз йылны узагъында иблис байлап сакълагъан . Муну , Ибрагьимни наслусундан болгъан къатынны , сонгугюн шо байлавун чечме герекмейми эди дагъы ? — деп жавап бере .
42013017	Иса бу сёзлени айтгъанда , Огъар къаршы чыкъгъанлар барысы да уяла . Бютюн халкъ Ону бары да макътавлу ишлеринден сююне .
42013018	Иса булай дей : — Аллагьны гьакимлик этивюн не зат булан тенглешдирме бола ? Ону Мен негер ошатаман ?
42013019	Айтайыкъ , муна бир гиччинев урлукъ . Бир адам ону алып , оьзюню бавуна орната , о буса оьсюп , бир уллу терек бола . Къушлар гелип , ону бутакъларында уялар тиге .
42013020	Дагъы да Иса : — Аллагьны гьакимлик этивюн дагъы да не зат булан тенглешдирме бола ?
42013021	Бир къатынгиши уьч оьлчев унну ичине къошгъан бир увуч маягъа ошайдыр . Шо бары да хамурну гёпюрте , — дей .
42013022	О Ерусалимге барагъан ёлунда , шагьарлардан ва юртлардан оьтюп , адамлагъа Аллагьны каламын англатып юрюй .
42013023	Бирев Огъар : — Я Раббим , аз адамдан къайрылар къутгъарылмажакъмы ? — деп сорай .
42013024	Иса булай дей : — Тар къапудан гирмеге къаст этигиз , неге тюгюл , сизге айтаман , кёплер гирмеге сюежеклер , тек болмажакълар .
42013025	Уьй еси туруп къапуну япгъанда , сиз къырдан туруп къапуну къакъмагъа башлап : « Я есим , ач бизге ! » — деп айтажакъсыз . О буса сизге : « Сизин танымайман , сиз къайдансыз ? » — деп соражакъ .
42013026	О заман сиз : « Биз Сени булан бирче ашап ичип турдукъ ва Сен бизин орамларда уьйретдинг » , — демеге башлажакъсыз .
42013027	О да сизге : « Мен сизин танымайман , сиз къайдансыз ? Менден ари гетигиз , сиз барыгъыз да яманлыкъ этегенлерсиз ! » — деп айтажакъ .
42013028	Ибрагьимни , Исгьакъны , Якъубну ва бары да пайхаммарланы Аллагь гьакимлик этеген ерде , оьзюгюз буса ондан къуваланып къырда къалгъаныгъызны гёрген заманда , онда йылав яс этежексиз ва тишлеригизни къыжыратажакъсыз .
42013029	Гюнтувушдан ва гюнбатышдан , темиркъазыкъдан ва къыбладан Аллагь гьакимлик этеген ерге гелип , тепсини айланасында олтуражакълар .
42013030	Гьали ахырынчы болгъанлар шо заман биринчилер болажакълар ва гьалиги биринчилер буса ахырынчылар болажакълар .
42013031	Шо заман бир нече фарисей гелип , Огъар : — Сен мундан чыгъып гетме герексен . Гьирод Сени оьлтюрме сюе , — дейлер .
42013032	Иса олагъа булай дей : — Барып шо тюлкюге айтыгъыз : Мен бугюн де , тангала да жинлени къувалажакъман ва адамланы сав этежекмен , уьчюнчю гюн буса ишлеримни битдирежекмен .
42013033	Сонг да Мен бугюн , тангала ва бирисигюн ёлумну узатма герекмен , неге тюгюл пайхаммар Ерусалимден тышда оьлтюрюлмеге болмай .
42013034	Гьей Ерусалим ! Пайхаммарланы оьлтюреген ва оьзюнге багъып йиберилгенлени таш урушгъа тутагъан Ерусалим ! Къуш оьзюню балаларын къанатларыны тюбюне жыягъанда йимик , Мен де сени авлетлерингни нече керен жыймагъа сюйген эдим , амма сиз жыйылма сюймедигиз !
42013035	Гьали , Ерусалим , Аллагь сени къоюп гетежек . Сагъа айтаман : « Раббибизни атындан гелегенге Аллагьны яхшылыгъы болсун ! » — деп сен айтажакъ заман болгъунча , Мени дагъы гёрмежексен .
42014001	Бир керен сонгугюн Иса лап белгили фарисейлени бирини уьюне тюш аш ашамагъа бара . Онда болгъанлар Огъар тергев этелер .
42014002	Шонда Ону къаршысында сув тюшюп авруйгъан бир адам олтургъан болгъан .
42014003	Иса дин алимлеге ва фарисейлеге : — Сонгугюн адамланы сав этмеге ихтияр берилеми яда берилмейми ? — деп сорай .
42014004	Олар пысып туралар . О адамгъа къолун тийдирип , Иса ону сав этип , уьюне йибере .
42014005	Иса олагъа булай дей : — Эгер сонгугюн сизин биригизни уланыгъыз яда оьгюзюгюз йыгъылып , къуюгъа тюшюп къалса , ону гьазиринде чыгъармасмы эдигиз ?
42014006	Олар Исаны бу суалына гьеч жавап къайтарып болмай къалалар .
42014007	Чакъырылып гелген къонакълар тёрге чыгъып олтурагъанын гёрюп , Иса олагъа булай бир масал айта :
42014008	— Сени бирев тойгъа чакъырса , тёр якъгъа чыгъып олтурма , балики , чакъырылгъанланы арасында сенден де гьюрметли бириси болмагъа ярай .
42014009	Шо заман сени де , ону да чакъыргъан той еси ювугъунга гелип : « Туруп , бу ерни бу адамгъа бер » , — деп айтар . Шо заман биябур болуп , лап артдагъы ерге чыгъып олтурмагъа борчлу болурсан .
42014010	Чакъырылып баргъанда буса , сени чакъыргъан адам ювугъунга гелип : « Ювугъум ! Тёрге чыгъып олтур » , — деп айтсын учун , артдагъы ерде олтур . О заман оьзюнг булан олтургъанланы арасында сен абурлу болурсан .
42014011	Неге тюгюл де , оьзю оьзюн оьр тутагъан гьар ким тёбен болажакъ , тёбен тутса , оьрленежек .
42014012	Оьзюн чакъыргъан фарисейге Иса дагъы да булай дей : — Эгер къушлукъ аш яда тюш аш эте бусанг , не ювукъларынгны , не къардашларынгны , не бай хоншуларынгны чакъырма , неге тюгюл олар да сени чакъырар ва сагъа гьагъын къайтарар .
42014013	Къонакълыкъ этегенде , пакъырланы , сакъатланы , акъсакъланы , сокъурланы чакъыр .
42014014	Муна шо заман сагъа Аллагьны яхшылыгъы болур : олар сагъа ону гьагъын къайтарып болмас . Муъминлени тирилтеген заманда буса , сагъа ону гьагъы къайтарылажакъ .
42014015	Шону эшитип , къонакълардан бириси Исагъа : — Насиплидир Аллагь гьакимлик этеген янгы дюньяда Ону къонакълыгъында ортакъчылыкъ этежеклер ! — дей .
42014016	Иса огъар булай дей : — Бир адам , уллу къонакълыкъ этмеге сююп , кёп къонакълар чакъыргъан болгъан .
42014017	Тепсиде олтурмагъа вакъти гелгенде , чакъырылгъанлагъа : « Гелигиз , бары да зат гьазир болду » , — деп айтмакъ учун , о къулун йибере .
42014018	Барысы да , бир бири булан сёйлешгенде йимик , багъышлап къоймакъны тилемеге башлайлар . Биринчиси : « Мен бир ер сатып алгъанман , барып шогъар къарамагъа герекмен . Тилеймен сагъа , мени багъышлап къой » , — деп айтып гете .
42014019	Экинчиси : « Мен беш жут оьгюз сатып алгъанман , шоланы сынап къарамагъа бараман . Тилеймен сагъа , мени багъышлап къой » , — дей .
42014020	Уьчюнчюсю : « Мен янгы къатын алгъанман , шо саялы гелип болмайман » , — дей .
42014021	Къайтып гелип , къул шону оьзюню есине билдире . Шо заман ачувлангъан уьй еси : « Тез барып , шагьарны орамларындагъы ва тыгъырыкъларындагъы бары да пакъырланы , сакъатланы , акъсакъланы ва сокъурланы мунда жыйып гелтир » , — деп буюра къулуна .
42014022	« Бийим , сен буюргъан кюйде этгенмен , тепсиде дагъыдалагъа олтурма ерлер бар » , — деп жавап бере къул .
42014023	Шо заман еси къулуна : « Барып ёл бойлардан ва чыр тюплерден ахтарып къара , адамлар гелеген кюй болсун , уьюм халкъдан толсун .
42014024	Муна айта тураман сагъа : шо алда чакъырылгъанлардан бириси де мени уьюмде тепсиде олтурмажакъ » , — дей .
42014025	Иса булан бирге кёп адам гетип бара болгъан . Бурулуп къарап , Иса олагъа булай дей :
42014026	— Эгер яныма гелегенлер оьзюню атасындан , анасындан , къатынындан ва яшларындан , агъа инилеринден ва къызардашларындан , гьатта оьзюню яшавундан эсе Мени артыкъ сюймей буса , о якъчым болуп болмас .
42014027	Оьзюню хачын да гётерип , Мени артыма тюшмейген адам Мени якъчым болуп болмас .
42014028	Сизин биригиз , бийик къала къурмагъа сюйгенде , ону тамамламакъ учун , тарыкълы харжы бармы ёкъму деп , бир алдын олтуруп гьисабын этмесми ?
42014029	Шолай болмаса , о кюрчюсюн салып , ишин битдирип болмай къалар . Шо заманда ону гёргенлер барысы да огъар кюлеп :
42014030	« Бу адам къурмагъа чы башлады , амма битдирмеге гючю етишмеди » , — деп сёйлемеге башламасмылар ?
42014031	Яда бир пача башгъа пачагъа къаршы дав этмеге бара буса , он минг асгер булан о оьзюню уьстюне гелеген йигирма минг асгерге гючю чатармы яда чатмасмы деп , бир алдын олтуруп гьисап этмесми ?
42014032	Гючю чатмай деп гьисап эте буса , огъар элчилер йиберип , о ярашывлукъ этмекни тилер .
42014033	Сиз де шолай : бары да бар ёгъугъузну инкар этмесегиз , Мени якъчым болуп болмассыз .
42014034	— Туз — яхшы зат . Амма туз тузлу татывун тас этсе , огъар тузлу татывну не булан бермеге болур ?
42014035	О шо заман бир затгъа да ярамайгъан болур , ону гьатта топуракъгъа кюйлевюч гьисапда къошмагъа да ярамас . Ону ташлап къоярлар . Къулакълары барлар эшитсинлер !
42015001	Исагъа тынгламакъ учун , бир керен Ону янына бир кёп ясакъчылар ва башгъа гюнагьлылар гелелер .
42015002	Фарисейлер ва дин алимлер буса : — Бу Адам гюнагьлыланы къабул эте ва гьатта олар булан бирче олтуруп ашай , — деп кант эте .
42015003	Шо заман Иса олагъа булай бир масал айта :
42015004	— Айтайыкъ , сизин биригизни юз къоюгъуз бола , оланы да бири тас болуп къала . Къалгъан токъсан тогъузун авлакъда да къоюп , тас болгъаны табулгъанча , ону артындан излемеге бармасмы эдигиз ?
42015005	Тапгъанда буса , ондан сююнюп , ону инбашыгъызгъа гётермесми эдигиз ?
42015006	Уьйге къайтгъан заманда , ювукъларыгъызны ва хоншуларыгъызны да чакъырып : « Мени булан бирче сиз де сююнюгюз , мен тас болгъан къоюмну тапгъанман » , — деп айтмасмы эдигиз ?
42015007	Сизге муну айтагъаным — къоймагъа тарыкъ гюнагь ишлери ёкъ токъсан тогъуз муъминден эсе , товба этген бир гюнагьлы учун кёклерде сююнч артыкъ болажакъ .
42015008	— Яда , айтайыкъ , бир къатынны он гюмюш акъчасы бола . Ону бир акъчасы тас болуп къала . Шо къатын , чыракъ да ягъып , уьюн сибирип , ону тапгъынча , тындырыкълы кюйде излемесми ?
42015009	Тапгъанда буса , къурдашларын ва хоншуларын да чакъырып : « Мени булан бирче сююнюгюз , мен тас болгъан акъчамны тапдым » , — деп айтажакъ о .
42015010	Инаныгъыз Магъа , товба этген бир гюнагьлы учун Аллагьны малайиклерини де шолай сююнчю болажакъ .
42015011	— Бир адамны эки уланы бола .
42015012	Оланы гиччиси атасына : « Атам , мюлкюнгню магъа тиеген пайын бёлюп бер » , — дей . Атасы да мюлкню уланларыны арасында пайлай .
42015013	Бир нече гюнден сонг гиччи уланы , бары да затын да сатып ва акъчасын да алып , йыракъ бир элге чыгъып гете . Онда пасат яшав сюрюп , бютюн барын ёгъун пуч эте .
42015014	Бар чакъы затын пуч этип битгенден сонг , о уьлкеде уллу ачлыкъ бола . Гиччи уланы тарчыкъ гьалгъа тюшмеге башлай .
42015015	Шондан сонг о барып шо уьлкеде яшайгъанланы бирини алдында ялчы бола , о да ону авлакъгъа донгузларын сакълама йибере .
42015016	О улан донгузлагъа береген ем булан къарнын толтурмагъа да рази бола , тек огъар шону да бирев де бермей .
42015017	Сонг о бир керен ойлашып , оьз оьзюне булай айтып сёйлей : атамны нечакъы ялчылары бар , оланы барысыны да тойгъунча ашама ашы бар , мен буса мунда ачымдан оьле тураман !
42015018	Атамны янына барып , огъар : « Атам ! Мен Аллагьны ва сени алдынгда гюнагь иш этгенмен ,
42015019	мен дагъы сени уланынгман деп айтмагъа тийишли тюгюлмен . Мени оьзюнгню ялчыларынгдан бириси деп гьисап этип къой » , — деп айтайым .
42015020	О шоссагьат къайтып атасыны янына гете . Хыйлы арекденокъ да ону гелегенин гёрюп , атасы огъар языкъсына . Чабып барып , ону бойнундан къучакълап оьбе .
42015021	Уланы огъар : « Атам ! Мен Аллагьны ва сени алдынгда гюнагь иш этгенмен ва дагъы сени уланынгман деп айтмагъа тийишли тюгюлмен » , — дей .
42015022	Атасы буса оьзюню къулларына : « Тез болугъуз ! Инг яхшы гийимлер де гелтирип , муну гийиндиригиз , бармагъына юзюк ва аякъларына аякъгийимлер беригиз .
42015023	Семиз бир тана гелтирип союгъуз : ашап йыбанайыкъ .
42015024	Неге тюгюл де , бу мени уланым . Бу оьлген эди , гьали тирилген , тас болгъан эди , гьали табулгъан » , — дей . Олар ашап ичип , йыбанмагъа башлайлар .
42015025	Ону уллу уланы шо заман авлакъда болгъан . Къайтывда , уьйге ювукъ болгъанда , о бир йырлав ва бийив тавушлар эшите .
42015026	Къуллукъчулардан бирисин чакъырып , о : « Бу не зат болмагъа бола ? » — деп сорай .
42015027	Къуллукъчу огъар : « Сени ининг къайтып гелген . О сав саламат къайтгъаны саялы , атанг огъар семиз бир тана сойгъан » , — деп жавап бере .
42015028	О ачувлана ва уьйге гирмеге сюймей . Атасы буса чыгъып , ону чакъыра .
42015029	О да атасына : « Муна , мен сени бир къулунг йимик болуп сагъа ишлейгеним нечесе йыллар бола . Мен бир де сени буйругъунгдан чыкъмагъанман . Амма сен буса , къурдашларым булан йыбансын деп , магъа бир улакъ сама да бермегенсен .
42015030	Сени бу уланынг , пасат къатынлар булан кеп чегип юрюп , оьзюню бютюн барын ёгъун да пуч этип гелген заманда , сен огъар семиз бир тана сойгъансан ! » — деп жавап бере .
42015031	Атасы огъар : « Балам ! Сен даим мени булансан , мени бютюн байлыгъым да сеникидир .
42015032	Бу ининг оьлюп тирилгени ва тас болуп табулгъаны саялы , сагъа сююнмеге ва йыбанмагъа герек эди чи » , — дей .
42016001	Иса якъчыларына булай дей : — Бир бай гишини уьй къуллукъчусу болгъан . Шо къуллукъчу ону малын пуч эте деп байгъа хабар геле .
42016002	Къуллукъчуну чакъырып , еси огъар : « Сени гьакъынгдан мен эшитеген бу не хабардыр ? Сен юрютеген ишни гьакъында гьисап бер , дагъы сен уьйню ишин юрютмеге болмайсан » , — дей .
42016003	О заман къуллукъчу : « Гьали мен не этмеге герекмен ? Есим уьй къуллукъ юрютювден мени тайдыра : ер къазып болмайман , тиленмеге уяламан .
42016004	Гьа , уьй къуллукъ юрютювден мен тайдырылгъан заманда , мени башгъалар оьзлени уьйлерине къабул этсин учун , не этме герекни билемен » , — деп ойлаша .
42016005	Оьзюню есине борчлуланы гьарисин гезик булан чакъырып , биринчисине : « Сен мени есиме нечакъы борчлусан ? » — деп сорай .
42016006	О : « Юз бёчке зайтун май » , — деп жавап бере . Огъар : « Муна сени шагьатнаманг , тез ал , элли деп яз » , — дей .
42016007	Сонг бирисине сорай : « Сен нечакъы борчлусан ? » О : « Минг дорба будай » , — деп жавап бере . Огъар да : « Муна сени шагьатнаманг , сегиз юз деп яз » , — дей .
42016008	Гьакъыллы кюйде иш гёргени учун , еси гьарам къуллукъчусун макътай . Гертилей де , бу дюньяны адамлары оьзлер йимиклер булангъы ишлерде нюрню адамларындан эсе хыйлы да гьакъыллы .
42016009	Мен сизге айтаман : бу пана дюньяда сизге берилген байлыкъдан пайдаланып , оьзюгюзге къурдашлар къазанып къоюгъуз . Неге тюгюл де , бу дюньяда къазангъан чакъы бары да малыгъыздан магьрюм къалгъан заманда , даимлик уьйде сиз сююп къабул этилежексиз .
42016010	Аз затда гьалал болгъан кёпде де гьалалдыр , аз затда гьалал тюгюл буса , кёпде де гьалал тюгюлдюр .
42016011	Эгер сизге бу дюньяны байлыгъын инанып тапшурма ярамай буса , герти байлыкъны сизге ким инанып къояжакъ ?
42016012	Эгер сизге башгъа гишини малын инанып къоймагъа ярамай буса , оьзюгюзнюкин сизге ким берир ?
42016013	Гьеч бир къуллукъчу бир вакътини ичинде эки гьакимге къуллукъ этме болмас : о бирин сюежек , башгъасын буса сюймежек ; я бирине амин болажакъ , башгъасына буса намартлыкъ этежек . Сиз де эки затгъа — Аллагьгъа да , байлыкъгъа да бирче къуллукъ этме болмассыз .
42016014	Акъчагъа сутур фарисейлер , бары да бу сёзлени эшитип , Исаны уьстюнден кюлеме башлайлар .
42016015	Иса олагъа булай дей : — Сиз инсанланы алдында оьзюгюзню муъминлер этип гёрсетмеге сюесиз , амма Аллагь сизин юреклеригизни биле . Инсанланы алдында оьр даражалы саналагъан зат Аллагьны алдында жиргенч затдыр .
42016016	Мусаны Къануну ва пайхаммарланы девюрю Ягьияны заманына ерли болгъан . О замандан берли Аллагьны гьакимлиги гьакъда Сююнч Хабар билдириле ва гьар ким шо гьакимликни тюбюне тюшмеге бек къаст эте .
42016017	Амма Къанундан бир гьарп тайгъынча , кёк ва ер ёкъ болур .
42016018	Оьзюню къатынындан айырылып , башгъа къатын алмакъ ва шолай да эринден айрылгъан къатын булан уьйленмек зина этивге тенг геле .
42016019	— Бир бай адам болгъан . Пача гийимлер де гийип , о кепи гелгенни этип яшап тура .
42016020	Лазар деген бирдагъы бир пакъыр адам болгъан . Къотурлагъа да батып , о байны къапусуну алдында ятып тура .
42016021	О байны тепсисинден къайтгъан ашлар булан къарнын тойдурмагъа умут эте . Гьатта итлер гелип ону яраларын ялай .
42016022	Пакъыр оьле , малайиклер ону Ибрагьимни янына элтелер . Бай да оьле , ону да гёмелер .
42016023	Бай гиши жагьаннемде азап чегип турагъан заманда , бирден гёзлерин ачып къарап , йыракъда Ибрагьимни ва ону янында олтургъан Лазарны гёре .
42016024	« Гьей Ибрагьим атам ! Магъа бир языкъсын , Лазарны йибер , барып бармагъыны учун сувгъа чомуп , мени тилимни бавукъ этсин . Мен бу от ялынны ичинде бек азап чегип тураман ! » — деп къычыра бай .
42016025	Ибрагьим де огъар : « Гьей балам ! Эсинге гелтир чи , оьз яшавунгда сен кёп кёп ниъматланы алдынг , Лазар буса янгыз азап гёрюп турду . Гьали буса о мунда кеп чеге , сен азап чегесен .
42016026	Ондан къайры да , бизин де , сизин де арабызда бек уллу бир къакъа бар . Мундан сизин якъгъа чыкъма сюегенлер де чыгъып болмажакълар , шолай ондан бизин якъгъа да чыгъып болмажакълар » , — деп жавап бере .
42016027	Шо заманда бай : « Олай буса , атам , тилеймен сагъа , ону мени атамны уьюне йибер ,
42016028	мени беш агъа иним бар , олар да азап береген бу ерге гелмесинлер деп , Лазар олагъа буварсын » , — дей .
42016029	Ибрагьим огъар : « Оларда Мусаны ва пайхаммарланы Сыйлы Язывлары бар . Къой , агъа инилеринг оланы Сыйлы Язывларына гёре юрюсюнлер » , — деп жавап бере .
42016030	Бай да : « Тюгюл , Ибрагьим атам . Оьлюлерден бирев сама оланы янына гелсе , олар товба этерлер » , — дей .
42016031	О заман Ибрагьим огъар : « Эгер агъа инилеринг Мусагъа ва пайхаммарлагъа тынгламай буса , оланы бирев де , гьатта оьлюлерден бири тирилсе де , инандырып болмаслар » , — деп жавап бере .
42017001	Иса якъчыларына булай дей : — Инсан оьзюн гюнагьгъа тартагъан затлардан къутулмагъа болмай , тек шо гюнагьгъа чакъырагъан адамны гьалына адаршай .
42017002	Магъа аявлулардан бирин гюнагь ёлгъа салгъан гишини бойнуна тирменташ да тагъып , денгизге ташламакъ ону учун яхшы болар эди .
42017003	Вёрегиз , сакъ болугъуз ! Эгер иман къардашынг сагъа къаршы гюнагь иш этсе , огъар айып эт , эгер этеген гюнагь ишине гьёкюнсе , ондан геч .
42017004	Эгер гюнде етти керен о сагъа къаршы гюнагь иш этип ва гюнде етти керен о сагъа : « Айыплыман , геч » , — деп айтса , ондан геч .
42017005	Шо заман элчилер Рабби Исагъа : — Иманыбызны артдыр , — дейлер .
42017006	Рабби Иса булай дей : — Эгер сизин бир гиччинев урлукъ чакъы иманыгъыз бар эди буса , бу тут терекге : « Мундан чыгъып , денгизде орнатыл ! » — деп айтсагъыз , о сизге таби болур эди .
42017007	Айтайыкъ , сизин ер сюреген яда къойлар багъагъан бир къулугъуз бар . Къулугъуз авлакъдан къайтгъанда , огъар : « Тез гел , тепсиде олтур » , — деп сиз къайсыгъыз айтарсыз ?
42017008	Терсине , огъар : « Магъа ахшамгъа аш гьазирле , мен ашайгъан ва ичеген заманны ичинде магъа къуллукъ этип тур , оьзюнг сонг ашарсан ва ичерсен » , — деп айтмасмысыз ?
42017009	Оьзю кютме герекли буйрукъларыгъызны кютгени учун , къулунга сен баракалла бермессен чи ?
42017010	Сиз де шолай , сизге буюрулгъан бары да затны кютюп битген заманда : « Биз янгыз бир къулларбыз , биз оьзюбюзге этме тюшеген затны этип турдукъ » , — деп айтыгъыз .
42017011	Ерусалимге барагъан ёлунда Иса Самария булан Галилеяны арасындагъы дазу бойдан оьте .
42017012	Бир керен бир юртгъа гиреген заманда , Огъар яман гён аврувлу он адам къаршы бола . Олар йыракъда да токътап :
42017013	— Иса , Устаз , бизге бир рагьму эт ! — деп къычыра .
42017014	О адамланы гёрюп , Иса олагъа : — Барып дин къуллукъчуларыгъызгъа гёрюнюгюз , — дей . Олар барагъанда , ёлдокъ да аврувундан тазаланалар .
42017015	Олардан бири , оьзю сав болгъанын гёрюп , къычырып Аллагьгъа макътав эте туруп , гери къайта
42017016	ва Исаны аякъларына баш уруп , Огъар алгъыш эте . Шо адам самариялы болгъан .
42017017	Шо вакъти Иса : — Тазалангъанлар он адам тюгюлмю эди ? Къалгъан тогъузу къайда ?
42017018	Оланы бу ят тухумдан болгъанындан башгъа бири де гери къайтып Аллагьгъа алгъыш этмедими ? — деп сорай .
42017019	Сонг огъар : — Туруп бар . Сени иманынг къутгъарды , — дей .
42017020	Бир керен фарисейлер Огъар Аллагьны гьакимлиги не заман гележек деп сорайлар . Иса олагъа : — Аллагьны гьакимлиги гёрюп болардай зат тюгюл .
42017021	« О , муна , мунда ! » яда « Она , онда ! » — деп бирев де айтып болмас . Неге тюгюл де , Аллагь сизин арагъызда гьакимлик этедир , — деп жавап бере .
42017022	Сонг Иса якъчыларына булай дей : — Олай бир гюнлер гележек чи , Инсанны Уланыны гюнлеринден бирисин гёрмеге сюежексиз , тек гёрюп болмажакъсыз .
42017023	Сизге : « О мунда ! » яда « О онда ! » — деп айтажакълар . Еригизден тербенмегиз ва артындан чапмагъыз .
42017024	Яшмын кёкню бир ягъасындан чыгъып , бириси ягъасында нечик лансыллай буса , Инсанны Уланы да къайтып гележек гюнюнде шолай болажакъ .
42017025	Амма шолай болгъунча , кёп азап чекмеге ва бу наслуну янындан инкар этилмеге борчлу болажакъ .
42017026	Нугьну гюнлеринде нечик болгъан буса , Инсанны Уланыны гюнлеринде де шолай болажакъ :
42017027	Нугь гемеге минген гюнге ерли инсанлар ашап , ичип , къатын алып , эрге барып тургъанлар , сонг сув алып , оланы барын да дагъытгъан .
42017028	Лутну гюнлеринде де шолай болгъан : инсанлар ашап , ичип , сатып алып , чачып , уьй къуруп тургъанлар .
42017029	Лут Содомдан чыкъгъан гюн , кёкден от ялын тюшюп , барын да къыргъан .
42017030	Инсанны Уланы къайтып гележек гюн де муна шолай болажакъ .
42017031	Шо гюн къалкъыдагъылар , уьйдеги затын алабыз деп , тюпге тюшмесинлер . Авлакъдагъылар , уьст опуракъларын алабыз деп , уьюне къайтмасынлар .
42017032	Лутну къатынын эсге алып къоюгъуз !
42017033	Ким оьзюню жанын къутгъарма айланса , о ону тас этер , ким ону тас этсе , о ону къутгъарар .
42017034	Сизге айтаман : шо гече бир тёшекде экев болажакъ : бири алынажакъ , бириси буса къалажакъ .
42017035	Бирче тирмен тартагъан эки къатын болажакъ : бири алынажакъ , бириси буса къалажакъ .
42017037	Шо заман Исаны якъчылары Огъар : — Бу затлар бары да къайда болажакъ , я Рабби ? — деп сорайлар . — Къайда оьлю сюек болса , шонда къаракъуш да болур , — деп жавап бере Иса .
42018001	Иса якъчыларына къаныгъып дуа этмекни ва гьеч ругьдан тюшмей турмакъны гьакъында бир масал айта :
42018002	— Бир шагьарда Аллагьдан къоркъмайгъан ва адамлардан уялмайгъан бир дуванчы болгъан .
42018003	Бу шагьарда бир тул къатын да болгъан . Бу къатын , гьар заман дуванчыны янына гелип : « Душманымдан мени якъла » , — дей болгъан .
42018004	Кёп заманлар дуванчы ону тилевюн кютме сюймей тургъан . Сонг оьз оьзюне : « Мен Аллагьдан къоркъмасам да , адамлардан уялмасам да ,
42018005	бу къатын мени беззер этип тура . Дагъы да гелип мени инжитмесин учун , ону тилевюн кютейим чи » , — деп ойлаша .
42018006	Сонг Раббибиз Иса булай дей : — Гьарамчы дуванчы не айтгъанны эшитдигизми ?
42018007	Сайлангъанларын , Оьзюне гече де , гюн де ялбарагъанланы Аллагь якъламай къояжакъмы ? Аллагь олагъа шоссагьат кёмек этмеге алгъасамажакъмы ?
42018008	Сизге айтаман : О шоссагьат кёмек этежек . Амма Мен , Инсанны Уланы , гелген заманда , ер юзюнде иман табажакъманмы экен ?
42018009	Оьзлени муъмин болгъанына инанып , башгъаланы тёбен гёреген биревлеге Иса булай бир масал айта :
42018010	— Эки адам дуа этмек учун ибадатханагъа геле , оланы бири — фарисей , биревюсю — ясакъчы .
42018011	Фарисей эретуруп , оьз оьзюне булай дуа эте : « Я Аллагь ! Мен башгъа адамлар йимик талавурчу , гишини хатирин къалдырагъанлардан , зиначы яда шу ясакъчы йимик тюгюлюм учун Сагъа шюкюрлюк этемен .
42018012	Жумада эки керен ораза тутаман , алагъан бары да затымны ондан бир пайын беремен » .
42018013	Ясакъчы буса , арекде токътап , гёзлерин кёкге гётерип къарап да болмай , тёшюне уруп тююнюп : « Я Аллагь ! Мен гюнагьлыгъа рагьмулу бол ! » — дей .
42018014	Сизге айтаман : фарисей тюгюл , Аллагьны ягъындан бу адам къабул этилип , уьюне гетген . Неге тюгюл де , оьзю оьзюн оьр гёрежек гьар ким тёбен болажакъ , тёбен гёрегени буса оьрленежек .
42018015	Иса къолун тийдирсин деп , Ону янына яшланы да гелтирелер . Якъчылары буса оланы гирме къоймай , алып гелгенлеге урушма башлайлар .
42018016	Амма Иса , яшланы янына чакъырып : — Къоюгъуз , яшлар Мени яныма гелсинлер , олагъа пуршав этмегиз ! Неге тюгюл , Аллагьны гьакимлиги тап яшлар йимиклер учундур .
42018017	Гертисин сёйлеймен сизге : ким яшлар йимик Аллагьны гьакимлигини тюбюне тюшмесе , о бир заманда да шо гьакимликни тюбюне тюшмес , — дей .
42018018	Бир гьаким адам Исагъа : — Яхшы Устаз , даимлик яшав алмакъ учун , мен не этме герекмен ? — деп сорай .
42018019	— Не учун сен Магъа яхшы деп айтасан ? Бир Аллагьдан башгъа дагъы бирев де яхшы тюгюлдюр .
42018020	Сен Ону буйрукъларын билемисен ? Зина этме , адам оьлтюрме , урлама , ялгъан шагьатлыкъ этме , атанга ва ананга гьюрмет эт , — дей Иса огъар .
42018021	— Мен буланы барысын да яш заманымдан берли юрютемен , — дей о .
42018022	Шону эшитген сонг , Иса огъар : — Сагъа дагъы да бир зат етишмей : бар чакъы малынгны сатып , пакъырлагъа уьлеш . Шо заман кёклерде сени хазналарынг болур . Сонг гел , Мени артыма тюш ! — дей .
42018023	Бу сёзлени эшитгенде , о адам бек пашман бола , неге тюгюл о бек бай гиши болгъан .
42018024	Ону пашман болгъанын гёрюп , Иса : — Бай гишиге Аллагьны гьакимлигини тюбюне тюшмеге нечик къыйындыр .
42018025	Бай гишиге Аллагьны гьакимлигини тюбюне тюшмекден эсе , тюеге инени гёзюнден оьтмеге рагьатдыр , — дей .
42018026	Бу сёзлени эшитгенлер : — Олай буса , ким къутгъарылмагъа болур дагъы ? — деп сорайлар .
42018027	— Инсанлар учун имкансыз зат Аллагь учун имканлы , — дей Иса .
42018028	Шо заманда Петер : — Муна , биз бары да затыбызны да къоюп , Сени артынг булан юрюп турабыз , — дей .
42018029	— Гертисин сёйлеймен сизге : Аллагьны гьакимлигини тюбюне тюшмек учун , уьюн эшигин , агъа — инилерин , къызардашларын , ата анасын къатынларын , яда яшларын ким къойса ,
42018030	бу дюньяда дагъы да артыгъын алажакъ ва гележек девюрде даимлик яшав алажакъ , — дей Иса олагъа .
42018031	Он эки якъчысын янына чакъырып , Иса олагъа : — Муна биз Ерусалимге бара турабыз . Онда Инсанны Уланы гьакъында пайхаммарлар язгъан бары да зат яшавгъа чыгъажакъ .
42018032	Мени , Инсанны Уланын , ят халкъланы къолуна бережеклер . Олар Мени хорлажакълар , Магъа сёгюшежеклер , бетиме тюкюрежеклер ,
42018033	къамучу булан тюежеклер ва оьлтюрежеклер . Мен буса уьчюнчю гюн къайтып тирилежекмен , — дей .
42018034	Амма олар бу сёзлерден гьеч бир зат да англамайлар . Исаны бу сёзлерини маънасы олардан яшырыла ва олар шону билмейлер .
42018035	Иса Еригьонгъа ювукъ болгъан заманда , бир сокъур ёл ягъада олтуруп садагъа тилей болгъан .
42018036	Оьзюню янындан кёп адам оьтюп барагъан тавушну эшитгенде : — Бу недир ? — деп сорай сокъур .
42018037	Огъар назаретли Иса гетип бара деп айталар .
42018038	Шо заман сокъур : — Гьей Давутну Наслусу Иса ! Магъа бир рагьму эт ! — деп къычыра .
42018039	Алда барагъанлар ону сёйлеме къоймай токътатмагъа къарайлар . Сокъур буса : — Давутну Наслусу ! Магъа бир рагьму эт ! — деп бирден бир бек къычыра .
42018040	Иса , токътап , ону Оьзюню янына алып гелсин деп буюра . Сокъур ювукълашгъан заманда , Иса Огъар :
42018041	— Мен сагъа не этгенни сюесен ? — деп сорай . — Я Раббим ! Мен гёрмеге сюемен , — деп жавап бере сокъур .
42018042	— Сен гёрежексен ! Сени иманынг къутгъарды , — дей Иса огъар .
42018043	Сокъур шоссагьат гёреген болуп къала ва Аллагьгъа алгъыш эте туруп , Исаны арты булан гете . Ону гёрген бютюн халкъ да Аллагьгъа макътавлар эте .
42019001	Еригьон шагьаргъа гирип , Иса ону орамларындан юрюй .
42019002	Онда Закай деген бир адам бола . Закай ясакъчыланы башчысы ва бир бай гиши болгъан .
42019003	О Исаны гёрмеге ва Ону ким экенин билмеге сюе . Амма Закайны бою гиччи болгъаны саялы ва халкъны да кёплюгюнден Ону гёрюп болмай .
42019004	Исаны гёрмек учун , о чабып алгъа чыгъып , бир тут терекге мине . Иса шо терекни янындан оьтме герек болгъан .
42019005	Иса шо ерге гелген заманда , къарап Закайны гёре ва огъар : — Закай ! Тез ерге тюш , бугюн Магъа сени уьюнгде болмагъа герек болажакъ , — дей .
42019006	О чалт тюшюп , Исаны бек сююп къабул эте .
42019007	Муну гёрюп , халкъ къазапланмагъа башлай ва : — О бу гюнагьлы адамны уьюне неге гирди экен ? — деп сёйлей .
42019008	Закай , Раббини алдында токътап , Огъар : — Я Раббим , бар байлыгъымны яртысын мен пакъырлагъа бережекмен ва кимден артыкъ алгъан бусам , дёрт керен артыкъ этип къайтарып бережекмен , — дей .
42019009	— Бугюн бу уьйге къутгъарылыв гелди , неге тюгюл бу адам да Ибрагьимни уланларындан биридир .
42019010	Мен , Инсанны Уланы , адашгъанланы табып , оланы къутгъармакъ учун гелгенмен , — дей Иса огъар .
42019011	Иса Ерусалимге ете тура болгъанына гёре , бир бир адамлар буса узакъ къалмай Аллагь гьакимлик этегени белгили болажакъ деп гьисап эте болгъан .
42019012	Иса булай масал айта : — Бай тухумдан бир адам пача болмакъ учун йыракъ бир элге ёлгъа онгарыла . О ондан оьзюню халкъына пача болуп къайтып гелмеге тарыкъ болгъан .
42019013	Къулларындан он адамны чакъырып , олагъа он алтын акъча берип : « Мен гелгинче , булар булан пайдаланып , къазанып туругъуз » , — дей .
42019014	Ватандашлары буса ону гёрюп ярамай болгъан ва ону артындан элчилер йиберип : « Бу адам бизин уьстюбюзде пача болгъанын сюймейбиз » , — деп айтмакъны тапшуралар .
42019015	Пача да болуп гери къайтгъандан сонг , о оьзлеге акъча берген къулларын янына чакъырта ва ким нечакъы къазангъанны билмеге сюе .
42019016	Биринчиси гелип : « Есим , сени алтынынг булан дагъы да он алтын къазандым » , — дей .
42019017	Пача огъар : « Яхшы , яравлу къулум ! Аз затда гьалал болгъанынг учун , он шагьарны уьстюнде гьакимлик къуллукъну алажакъсан » , — дей .
42019018	Экинчиси гелип : « Есим , сени алтынынг булан дагъы да беш алтын къазандым » , — дей .
42019019	Бугъар да : « Сен де беш шагьарны уьстюнде гьакимликни алажакъсан » , — дей пача .
42019020	Шо заман уьчюнчюсю гелип : « Есим , муна сени алтынынг , мен муну явлукъгъа да чырмап сакълап турдум .
42019021	Сен бек рагьмусуз адам экенинг саялы , мен сенден къоркъдум . Сен оьзюнг салмагъан затны аласан , оьзюнг чачмагъан затны жыясан » , — дей .
42019022	Пача огъар : « Гьей ярахсыз къул ! Мен сени оьзюнгню сёзлеринг булан жазалажакъман . Мен рагьмусуз адам экенни , салмагъанымны алагъанымны ва чачмагъанымны жыягъанымны сен биле эдинг чи .
42019023	Хайыр алмакъ учун , акъчаны адамлагъа сама неге бермединг ? Къайтгъанда шо хайыры да булан магъа берир эдинг » , — дей .
42019024	Сонг къуллукъчуларына : « Мундан алтынны алыгъыз ва он алтыны булангъысына беригиз » , — дей .
42019025	« Есибиз , ону булай да он алтыны бар чы ! » — дей олар .
42019026	« Сизге айтаман чы , кимники бар буса , огъар берилежек , онукине дагъы да къошулажакъ , ёкънуки буса бар заты да алынажакъ .
42019027	Мен оьзлени уьстюнде пача болгъанны сюймейген шо мени душманларымны буса мунда гелтиригиз ва мени гёзюмню алдында оьлтюрюгюз » , — дей пача .
42019028	Бу масалны да айтып , Иса алгъа , Ерусалимге багъып гете .
42019029	Ерусалимни къырыйындагъы Зайтун тавну бетинде ерлешген Байтагия булан Байтаниягъа ювукълашгъан заманда , якъчыларындан экевюн алгъа йибере туруп ,
42019030	Иса олагъа булай дей : — Тувра къаршыгъыздагъы юртгъа барыгъыз . Юртгъа гиргенде , оьзюне бирев де минмеген байлангъан бир къодукъну табажакъсыз . Ону чечип мунда гелтиригиз .
42019031	Эгер сизге : « Неге чечесиз ? » — деп сораса : « Бу Раббибизге тарыкъ » , — деп айтарсыз .
42019032	Йиберилген Исаны якъчылары онда баргъанда , гьар затны О айтгъан кюйде табалар .
42019033	Олар къодукъну чечеген заманда , ону есилери : — Къодукъну неге чечесиз ? — деп сорайлар .
42019034	— Бу къодукъ Раббибизге тарыкъ , — деп жавап берелер олар .
42019035	Къодукъну Исаны янына гелтирелер ва огъар уьст опуракъларын юклеп , ону уьстюне Исаны миндирелер .
42019036	Иса барагъанда , адамлар уьст опуракъларын чечип , ёлгъа яялар .
42019037	Иса Зайтун Тавну тюбюне ювукълашгъан заманда , кёп санавдагъы бары да Ону якъчылары , оьзлер гёрген бары да аламатлардан сююнюп , шат бола ва къычырып Аллагьгъа макътавлар этмеге башлайлар :
42019038	— Раббибизни аты булан гелеген Пачагъа Аллагьны яхшылыгъы болсун ! Кёклерде парахатлыкъ ва Аллагьгъа макътав болсун ! — дейлер .
42019039	Халкъны арасындан фарисейлерден бирлери чыгъып , Огъар : — Устаз , Сен якъчыларынгны токътат ! — дейлер .
42019040	— Инаныгъыз , эгер олар токътаса , ташлар оькюрежеклер , — деп жавап бере Иса олагъа .
42019041	Ерусалимге ювукълашгъанда , шагьаргъа къарап , Иса йылай ва :
42019042	— Агь , бугюн сама сени халкъынг учун парахатлыкъны ёлун гёрген эдинг буса . Амма о гьали сени гёзлеринге гёрюнмей .
42019043	Сагъа олай бир гюнлер къобажакъ : душманларынг айланангда бекликлер къуражакълар . Айланангны къуршап алажакълар , бары да якълардан сени къысажакълар .
42019044	Сени дагъытажакълар , халкъынгны къыражакълар , ташынгны уьстюнде ташынгны да къоймажакълар . Неге тюгюл де , Аллагь сени къутгъармакъ учун гелген заманны сен билмединг , — дей .
42019045	Сонг Иса , ибадатханагъа гирип , ондагъы сатывчуланы къуваламагъа башлай .
42019046	Олагъа : — Сыйлы Язывларда : « Мени уьюм дуа этеген уьйдюр » , — деп язылгъан . Сиз буса ону талавурчуланы уясына айландыргъансыз ! — дей .
42019047	Иса гьар гюн ибадатханада Аллагьны каламын англатып тура . Баш дин къуллукъчулар , дин алимлер ва халкъны башчылары буса Ону оьлтюрмек учун кюй излеп айлана .
42019048	Амма олар шону нечик этме герекни билмей , неге тюгюл бютюн халкъ Исаны янындан таймай , Огъар бек агьамият берип тынглай .
42020001	Бир керен Иса ибадатханада халкъгъа Аллагьны каламын англатып ва Сююнч Хабарны билдирип турагъанда , Огъар баш дин къуллукъчулар , дин алимлер ва тамазалар ювукълашып :
42020002	— Сагъа бу ишлени этмеге ихтияр къайдан гелгенни ва Сагъа бу ихтиярны ким бергенни бизге айт , — дейлер .
42020003	Иса олагъа : — Мен де сизге бир зат сорайым ва сиз Магъа жавап беригиз :
42020004	Ягьияны , адамланы сувгъа чомуп , Аллагьгъа тапшурмагъа ихтияры Аллагьданмы эди яда инсанларданмы эди ? — деп сорай .
42020005	Олар бир бири булан эришмеге башлай : — Эгер : « Аллагьдан эди » , — десек , шо заман О : « Неге дагъы сиз огъар инанмадыгъыз ? » — деп соражакъ .
42020006	Эгер : « Инсанлардан эди » , — десек , бютюн халкъ бизин ташгъа тутажакъ , неге тюгюл халкъ Ягьияны пайхаммар деп гьисап эте .
42020007	Олар Исагъа : — Биз билмейбиз , — деп жавап берелер .
42020008	— Бу ишлени кимден ихтияр булан этегенимни сизге Мен де айтмасман , — дей Иса олагъа .
42020009	Иса халкъгъа булай бир масал айта : — Бир адам , юзюм бав орнатып , ону юзюмчюлеге ижарагъа бере ва узакъ замангъа оьзю ят ерге чыгъып гете .
42020010	Юзюм бишген заманда , юзюмню тюшюмюнден оьзюне тиеген пайны берсин деп , о юзюмчюлени янына бир къулун йибере . Юзюмчюлер буса , ону токъалап , бир зат да бермей , къайтарып йиберелер .
42020011	О янгыдан бирдагъы къулун йибере . Олар ону да токъалап , сёгюшюп , бир зат да бермей къайтаралар .
42020012	Уьчюнчюсюн де йибере . Олар ону да яралап , къувалап йиберелер .
42020013	О заман юзюм бавну еси : « Мен гьали не этейим ? Къой , кёп сюеген уланымны йиберип къарайым , балики , ону гёрюп , олар огъар сама абур этерлер » , — деп ойлаша .
42020014	Юзюмчюлер буса , ону гелегенин гёрюп : « Бу гелегени — варис . Гелигиз , ону да оьлтюрейик , шо заман ону мюлкю бизинки болуп къалыр » , — деп бир бири булан сёйлешелер .
42020015	Ону юзюм бавдан арекге чыгъарып , оьлтюрелер . Энни юзюм бавну еси олагъа не этежек ?
42020016	Гелип , шо юзюмчюлени оьлтюрюп , юзюм бавну башгъаларына ижарагъа бережек . Муну эшитгенлер буса : — Шолай болурдан Аллагь сакъласын ! — дейлер .
42020017	Иса , олагъа тикленип къарап : — Олай болгъан сонг Сыйлы Язывларда : « Усталар ташлап къойгъан таш кюрчюню аслу ташы болуп токътады » , — деп язылгъан сёзлер не демекдир ?
42020018	Бу ташгъа сюрюнюп йыгъылгъан гьар ким пара пара болажакъ , о кимни уьстюне тюшсе , ону янчажакъ , — дей .
42020019	Шо заман баш дин къуллукъчулар ва дин алимлер , бу масалны Иса оьзлени гьакъында айтгъанны англап , шоссагьат Ону тутмагъа сюелер , амма халкъдан къоркъалар .
42020020	Исаны нечик буса да бир терс сёзюн тапмакъ учун , Ону артындан муъмин адамлар болуп гёрюнеген бир нече тилчилени тергев юрютмеге салалар . Ону Рум гьакимини къолуна бермеге къаст этелер .
42020021	Олар Исагъа : — Устаз , биз билебиз , Сен гьакъ затны сёйлейсен ва уьйретесен . Биревню де бетин этмейсен , Аллагьны ёлуна гьакъ кюйде уьйретесен .
42020022	Биз Румну пачасына ясакъ бермеге герекбизми яда тюгюлбюзмю ? — деп сорайлар .
42020023	Иса , оланы гьилласын англап :
42020024	— Магъа бир гюмюш акъча гёрсетигиз . Бу сурат кимникидир ? Мунда кимни аты язылгъан ? — деп сорай . — Румну пачасыныки , — деп жавап берелер олар .
42020025	— Шолай буса , Румну пачасыныкин пачагъа , Аллагьныкин Аллагьгъа беригиз , — дей Иса олагъа .
42020026	Халкъны алдында Исаны терс сёзюн тапма болмай ва Ону жавабына тамашалыкъ этип , олар иннемей токътайлар .
42020027	Оьлюмден сонг тирилмек ёкъ деп сёйлейген саддукейлени бирлери , шо заман Исаны янына гелип , Огъар булай сорайлар :
42020028	— Устаз , Муса Къанунда бизин учун булай язгъан : эгер биревню къатыны булангъы агъасы оьлсе ва о авлетсиз къала буса , иниси авлетсиз оьлген агъасыны наслусун узатмакъ учун , ону къатынын алмагъа герек деп айтыла .
42020029	Етти агъа ини болгъан . Биринчиси къатын алып , авлетсиз оьле ,
42020030	экинчиси де шо къатынны ала ва о да авлетсиз оьле .
42020031	Уьчюнчюсю де шо къатынны ала . Шолай еттиси де , оьзлерден сонг авлет къалмай , оьлелер .
42020032	Ахырда къатын да оьле .
42020033	Энни оьлюлер тирилегенде , о къатын етти де агъа иниден къайсыны къатыны болажакъ ? Неге тюгюл , оланы барысы да ону эри болгъан эди чи .
42020034	Иса олагъа булай жавап бере : — Бу дюньяны адамлары къатын алар , эрге барар .
42020035	Оьлюмден тирилмеге ва о дюньяда яшамагъа лайыкълы саналгъанлар буса не къатын алмажакълар , неде эрге бармажакълар .
42020036	Олар дагъы оьлюп болмажакъ , неге тюгюл олар малайиклер йимик болуп къалажакъ . Оьлюмден тирилгени саялы , олар Аллагьны авлетлеридир .
42020037	Оьлюлени тирилегени гьакъда буса Муса оьзю яллайгъан тегенекни гьакъында сёйлейген заманда айтгъан ва Аллагьны гьакъында : « Ибрагьимни Аллагьы , Исгьакъны Аллагьы ва Якъубну Аллагьы » , — деген .
42020038	Шоллукъда Аллагь оьлюлени Аллагьы тюгюл , савланы Аллагьы , неге тюгюл Ону учун барысы да савдур .
42020039	Дин алимлерден бирлери : — Устаз , Сен яхшы айтдынг , — дей .
42020040	Дагъы гьеч бирев де Огъар бир зат да сорамагъа болушлукъ этмей .
42020041	Иса олагъа булай дей : — Месигь Давутну Наслусу деп нечик айтма болалар ?
42020042	Оьзю Давут Забур китапда булай дей : Аллагь Мени Раббиме айтды : « Мен Сени душманларынгны аякъ тюбюнге салгъынча , гелип Мени онг ягъымда олтуруп тур » .
42020043	
42020044	Давут Исагъа Рабби деп айта болгъан сонг , О Давутну Наслусу нечик бола дагъы ?
42020045	Бютюн халкъ бу сёзлеге тынглайгъан вакътиде , Иса якъчыларына :
42020046	— Дин алимлерден сакъ болугъуз . Олар узун опуракълар гийип юрюмеге сюелер . Базар майданларда халкъ оьзлени гьюрметлегенни , синагогларда алгъа чыгъып , шатлыкъ мажлислерде де тёрге чыгъып олтурмагъа сюелер .
42020047	Олар тул къатынланы мал матагьын талайлар ва гёземелик учун узакъ дуалар этелер . Оланы лап къатты жаза къаравуллап тура , — дей .
42021001	Иса къарап , садагъа сандыкъгъа акъча салагъан бай гишилени гёре .
42021002	Онда эки увакъ акъча салагъан бир ярлы тул къатынны да гёре .
42021003	Сонг : — Гертисин сёйлеймен сизге : бу ярлы тул къатын барындан да артыкъ акъча салды .
42021004	Олар барысы да оьзлени байлыгъыны кёплюгюнден садагъа этдилер . Бу къатын буса оьзюню ярлылыгъындан яшавлукъ учун къойгъан бары да акъчасын берди , — дей .
42021005	Ибадатханада болгъанлар ону гьакъында о багьалы ташлардан ишленгенни ва багьалы савгъатлар булан безенгенни гьакъында сёйлейгенде , Иса :
42021006	— Олай бир гюнлер гележек , сиз гьали мунда къарап сукъланагъан затланы бирини де ташыны уьстюнде ташы да къалмажакъ , бары да зат дагъытылажакъ , — дей .
42021007	— Устаз , Сен айтагъан затлар къачан болажакъ ? Шо заманны геливюн гёрсетеген не аламат болур ? — деп сорайлар Исагъа .
42021008	О булай дей : — Вёрегиз , сакъ болугъуз , сизин алдатмасынлар ! Бир кёплер Мени атым булан гележеклер . « Мен Месигьмен » ва : « О вакъти ювукъда » , — деп айтажакълар . Оланы арты булан бармагъыз .
42021009	Сиз гележекде давланы да , оланы гьакъындагъы хабарланы да эшитгенде , къоркъмагъыз ! Олар болмагъа герекли затлар . Амма шо заманда да ахыр заман гелип битмегендир .
42021010	Сонг Иса олагъа булай дей : — Бир миллет башгъа миллетге , бир пачалыкъ башгъа пачалыкъгъа къаршы гётерилежек .
42021011	Гючлю ер тербенивлер , хыйлы ерлерде ачлыкъ ва къыргъынлар , кёкде бек къоркъунчлу агьвалатлар ва тамаша аламатлар болажакъ .
42021012	Буланы барысы да болгъунча , Мени атымны макътап юрюгенигиз саялы , сизин тутажакълар , такъсырлажакълар , синагогларда дуван этежеклер ва туснакълагъа тыгъажакълар , пачаланы ва гьакимлени алдына алып баражакълар .
42021013	Шо заман Мени гьакъымда шагьатлыкъ этежексиз .
42021014	Оьзюгюзню якълап не жавап бережекбиз деп алданокъ ойлашмагъыз .
42021015	Мен сизге тилде пасигьлик ва гьакъыл бережекмен , сизге къаршылыкъ гёрсетегенлени гьеч бириси де не ону инкар этмеге , неде огъар къаршы турмагъа болмажакъ .
42021016	Гьатта ата аналарыгъыз ва агъа инилеригиз , къардашларыгъыз ва къурдашларыгъыз да , сизге намартлыкъ этип , сизин бирлеригизни оьлтюртежеклер .
42021017	Мени атымны макътап юрюгенигиз саялы , бары да халкълар сизин гёрюп ярамайгъан болажакълар .
42021018	Амма сизин башыгъыздан бир тюк де тюшмежек .
42021019	Чыдамлыкъ этсегиз , сиз герти яшав алажакъсыз .
42021020	— Ерусалимни асгерлер къуршагъанны гёрген заманда , билип къоюгъуз , о дагъылажакъ заман ювукълашгъандыр .
42021021	Шо заман ягьудеядагъылар тавлагъа къачсынлар , Ерусалимни ичиндегилер ондан чыгъып тайсынлар , ондан тышдагъылар шагьаргъа къайтмасынлар ,
42021022	неге тюгюл шо гюнлер Сыйлы Язывларда язылгъан бары да затлар яшавгъа чыгъагъан жаза гюнлери болажакъ .
42021023	Шо гюнлерде айлы болгъан ва эмчек ичиреген къатынланы гьалына адаршай ! Бу уьлкеге уллу пелекет къобажакъ ва бу халкъны уьстюне Аллагьны къазапланыву тюшежек .
42021024	Оланы бирлери къылычдан къырылажакъ , оьзгелерин башгъа уьлкелеге есир этип элтежеклер . Оьзлени болжалы битгинче , ят халкълар гелип Ерусалимни таптап туражакълар .
42021025	— Гюнешде , айда ва юлдузларда уллу аламатлар болажакъ . Ер юзюндеги халкълар , гьалекленеген денгизни къайнашагъан толкъунларыны алдында къоркъуп , титирежеклер .
42021026	Дюньягъа къобажакъ пелекетлерден къоркъуп , инсанлар эслерин тас этежеклер . Неге тюгюл де , кёкдеги затлар чайкъалажакъ .
42021027	О заман олар Инсанны Уланыны булутда къудрат ва сыйлы нюр булан гелегенин гёрежеклер .
42021028	Бу ишлер болмагъа башлагъанда , сиз белигизни языгъыз ва башларыгъызны оьрге гётеригиз . Неге тюгюл де , сизин къутгъарылывугъуз ювукълаша турадыр .
42021029	Сонг Иса олагъа булай бир масал айта : — Инжирге ва бары да оьзге тереклеге бир къарагъыз :
42021030	олар япыракъ ачагъан заманда , сиз ону гёрюп , яй лап ювукълашып турагъанны билесиз .
42021031	Шолай , сиз бу затланы болагъанын гёрген заманда , Аллагь сизге гьакимлик этежек заман ювукълашгъанны билип къоюгъуз .
42021032	Гертисин сёйлеймен сизге : бу затлар барысы да , гьали бар наслу яшай туруп яшавгъа чыгъажакъ .
42021033	Кёк де , ер де ёкъ болуп таяжакъ , амма Мени сёзлерим бир заманда да ёкъ болмажакъ .
42021034	— Сакъ болугъуз ! Кеп чегив ва ичкичилик булан , яшавну къайгъылары булан юреклеригиз авурлашмасын . Шо гюн сизге хапарсыздан гелип къалмасын .
42021035	Ер юзюнде яшайгъанланы барысына да о гюн бир тузакъ йимик рас гелип къалажакъ .
42021036	Айыкъ туругъуз ! Болажакъ бары да балагьлардан къутулмагъа ва Инсанны Уланыны алдында токътамагъа гючюгюз етишсин учун , гьар заман дуа этип туругъуз .
42021037	Гюндюзлер Иса ибадатханада Аллагьны каламын англатып , гечелени буса ондан чыгъып , Зайтун Тавда оьтгерип тура .
42021038	Исагъа тынгламакъ учун , бютюн халкъ эртенден тутуп Ону янына ибадатханагъа гелип тура .
42022001	Ягьуди Пасха деп айтылагъан Маясыз Экмекни байрамы ювукълашып геле болгъан .
42022002	Баш дин къуллукъчулар ва дин алимлер Исаны оьлтюртме кюй излей , амма халкъдан да къоркъа .
42022003	Шо заман Исаны он эки якъчысыны бири болгъан Ягьуда Искариетни юрегин иблис елей .
42022004	Баш дин къуллукъчуланы ва ибадатхананы сакълавчуларыны янына барып , о Исаны оланы къолуна нечик берме герекни гьакъында сёйлеше .
42022005	Олар сююнюп , огъар акъча берме рази болалар .
42022006	Ягьуда рази къала . Халкъ ёкъ ерде Исагъа хыянатлыкъ этмек учун онгайлы мюгьлет ахтарып айлана .
42022007	Маясыз Экмекни гюню етише . Шо гюн ягьуди Пасха къурбанын сойма герек бола .
42022008	Иса : — Барып , бизге Пасха ашын гьазирлегиз , — деп , Петерни ва Югьанны йибере .
42022009	— Биз къайда гьазирлегенни сюесен ? — деп сорай Огъар олар .
42022010	Иса олагъа булай дей : — Сиз шагьаргъа гирген заманда , сизге кажин булан сув алып барагъан бир адам расланажакъ . Арты булан о гирежек уьйге барыгъыз
42022011	ва уьйню есине : « Сагъа Устаз Оьзюню якъчылары да булан бирге Пасха аш ашажакъ къонакъ уьй къайдадыр ? » — деп сорайгъанны айтыгъыз .
42022012	О сизге оьрде ясалгъан , бары да зат гьазирленген бир уллу отав уьйню гёрсетежек . Бизин учун ахшам ашны шонда онгарыгъыз .
42022013	Якъчылары ёлгъа тюшелер ва бары да затны Иса айтгъан кюйде болуп табалар . Онда олар ягьуди Пасха ашны гьазирлейлер .
42022014	Сагьаты гелген заманда , элчилери де булан Иса тепсиде олтура .
42022015	Сонг : — Мен азап чекме башлагъынча , бу Пасха ашын сизин булан бирче олтуруп ашамагъа нече де кёп сюер эдим .
42022016	Шо саялы сизге айтаман : Аллагь гьакимлик этеген заман , шо герти Пасханы гюню гелмей туруп , Мен ону ашамажакъман , — дей Иса олагъа .
42022017	Аякъны алып , О шюкюр дуа эте ва : — Муну алыгъыз ва оьз арагъызда бёлюгюз .
42022018	Сизге айтаман : Аллагь толу кюйде гьакимлик этеген заман гелгинче , Мен юзюмден этилген чагъырны дагъы ичмежекмен , — дей .
42022019	Иса экмек алып , шюкюр дуа да этип , сындырып якъчыларына пайлай . Сонг : — Бу сизин учун берилеген Мени къаркъарамдыр . Муну Мени эсде сакъламакъ учун ашагъыз , — дей .
42022020	Ахшам ашдан сонг да , бир аякъ алып , булай дей : — Бу аякъ сизин учун тёгюлежек къанымдыр . О къан Аллагьны ва Ону халкъыны арасындагъы янгы разилешивню белгисидир .
42022021	Къарагъыз : муна , Магъа хыянатлыкъ этегенни къолу да Мени булан бир тепсидедир .
42022022	Сыйлы Язывларда Оьзюню гьакъында язылгъаны йимик , Мен , Инсанны Уланы , оьлме герекмен . Амма Инсанны Уланына хыянатлыкъ этген адамны гьалына адаршай !
42022023	— Бу ишни къайсыбыз этмеге болурбуз ? — деп бир бирине сорамагъа башлайлар олар .
42022024	Оьзлерден ким инг уллу саналмагъа герек деп де Исаны якъчыларыны арасында эришивлюк бола .
42022025	Иса олагъа булай дей : — Бу дюньяда пачалар оьз халкъларына буйрукъ эте ва олар оьзлеге « яхшылыкъ этегенлер » деп айтмакъны талап эте .
42022026	Амма сизин арагъызда олай болмасын ! Арагъызда инг уллу болгъаныгъыз инг гиччи йимик турсун , гьакимлик этегенигиз де къуллукъчу йимик болуп къалсын .
42022027	Ким уллудур дагъы ? Тепсиде олтургъанымы яда айланып огъар къуллукъ этегеними ? Тепсиде олтургъаны тюгюлмю ? Муна , Мен сизин арагъызда бир къуллукъчу йимикмен .
42022028	Сиз Мени булан бирче бары да сынавлардан оьтдюгюз .
42022029	Атам Магъа берген гьакимлик ихтиярны Мен де сизге беремен .
42022030	Сиз Мен толу кюйде гьакимлик этеген заман тепсимде олтуруп ашажакъсыз ва ичежексиз . Исрайылны он эки уланындан болгъан къавумларына , демек савлай ягьуди халкъына дуван этмек учун , он эки тахгъа минип олтуражакъсыз .
42022031	— Петер , Петер ! Будайны елпип къувугъундан айырагъанда йимик , сизин имандан айырмагъа иблисге ихтияр берилген .
42022032	Тек сен имандан айрылмасын деп , Мен сени учун дуа этгенмен . Сен де , бир заман Магъа къайтып иман салып , иман къардашларынга къуват берерсен , — дей .
42022033	— Я Раббим , Сени булан туснакъгъа бармагъа да , оьлюмге бармагъа да гьазирмен , — деп жавап бере о Исагъа .
42022034	— Сагъа айтаман , Петер , бугюн хораз къычыргъынча , сен Мени таныйгъанынгны уьч керен инкар этежексен , — дей Иса .
42022035	Иса якъчыларына : — Мен сизин дорбасыз , акъчасыз ва аякъгийимсиз йиберген заманда , сиз гьеч бир затдан тарчыкъ болдугъузму ? — деп сорай . — Гьеч бир затдан да тарчыкъ болмадыкъ , — деп жавап берелер .
42022036	Шо заман Иса олагъа булай дей : — Гьали акъчасы барлар акъчасын алсынлар , дорбасы барлар дорбасын алсынлар , къылычы ёкълар буса , палтарын сатып , къылыч алсынлар .
42022037	Шо саялы сизге айтаман : « О жинаятчылардан саналды » , — деп Сыйлы Язывларда язылгъан сёз Менден таба яшавгъа чыкъма герек . Неге тюгюл де , Мени гьакъымда язылгъан бары да сёзлер гьали яшавгъа чыгъажакъ .
42022038	— Раббибиз ! Муна мунда эки къылыч бар , — дей олар . — Таман , — дей О .
42022039	Иса , уьйден чыгъып , гьар заман барагъан кюйде Зайтун Тавгъа бара . Ону арты булан якъчылары да бара .
42022040	Иса олагъа : — Болажакъ сынавлардан оьтмек учун , дуа этигиз , — дей .
42022041	Оьзю буса таш атгъанда етишеген мезгилге олардан ари тайып ва тизлеринден токътап :
42022042	— Гьей Атам ! Тилеймен Сенден , бу къысматдан Мени къутгъар . Амма Мен сюеген кюйде тюгюл , Сен сюеген кюйде болсун , — дей туруп дуа эте .
42022043	Кёкден бир малайик гелип , Огъар ругь якъдан гюч бере .
42022044	Азап чеге туруп , О дагъы да къасткъылып дуа эте . Ондан тёгюлеген тер ерни уьстюне тюшеген къан тамчылар йимик бола .
42022045	Дуа этип битгенде , О якъчыларыны янына геле ва оланы дерт басмакъдан юхлай туруп таба .
42022046	Олагъа : — Сиз неге юхлайсыз ? Туруп , болажакъ сынавлардан оьтмек учун , дуа этигиз , — дей .
42022047	Иса бу сёзлени айтып турагъанда , гелеген кёп халкъ гёрюне . Оланы алды булан буса Ону он эки якъчысындан Ягьуда деп айтылагъан бириси геле . Исаны оьпмек учун , Ягьуда Огъар ювукълаша .
42022048	Иса огъар : — Ягьуда ! Инсанны Уланын оьбюп къолгъа беремисен ? — дей .
42022049	Иш не ерде экенни англап , Иса булан бирче болгъан Ону якъчылары Огъар : — Я Рабби ! Къылычланы къоллайыкъмы ? — деп сорайлар .
42022050	Олардан бири дин къуллукъчуланы башчысыны къулуна ура ва ону онг къулагъын гесип тюшюре .
42022051	Шо заман Иса : — Токътагъыз , таман ! — дей . Сонг , къулагъына къолун тийдирип , ону сав эте .
42022052	Жыйылып Оьзюне къаршы чыкъгъан баш дин къуллукъчулагъа , ибадатхананы сакълавчуларына ва тамазалагъа Иса булай дей : — Мени тутмакъ учун , бир къачакъгъа йимик , сиз къылычлар ва таякълар булан неге чыкъдыгъыз ?
42022053	Мен гьар гюн сизин булан ибадатханада болуп турдум , сиз Магъа къол да узатмадыгъыз . Гьали буса сизин заманыгъыз , къарангылыкъны гьакимлиги гелген .
42022054	Олар Исаны тутуп алып юрюйлер ва Ону дин къуллукъчуланы башчысыны уьюне гелтирелер . Петер буса арекден Ону арты булан юрюп тура .
42022055	Адамлар абзарны ортасында от ягъып , отну айланасында олтургъанда , Петер де оланы арасына гирип олтура .
42022056	Къуллукъчу къатынлардан бири ону отну ягъында олтургъанын гёре ва огъар тикленип къарап : — Бу да Ону булан эди , — дей .
42022057	Петер буса къатынгъа : — Мен Ону танымайман , гьей къатын , — деп , Исаны таныйгъанын инкар эте .
42022058	Бираздан сонг башгъасы ону гёрюп : — Сен де олардансан , — дей . Петер шо адамгъа да булай дей : — Тюгюлмен , ювугъум .
42022059	Бир сагьат вакъти оьте ва бирдагъы бирев къаныгъып : — Гертиден де , бу да Ону булан эди , бу да галилеялы , — дей .
42022060	Тек Петер о адамгъа да : — Сен не айтагъанны мен англамайман , — дей . О сёйлеп турагъанда , шоссагьат хораз къычыра .
42022061	О заман Рабби бурулуп Петерге къарай . Петерни де Рабби Иса оьзюне : « Хораз къычыргъынча , сен Мени бугюн уьч керен инкар этежексен » , — деп айтгъан сёзлери эсине тюше .
42022062	Петер къыргъа чыгъып , гьынкъ этип йыламагъа башлай .
42022063	Исаны тутуп , Огъар къаравул этеген адамлар Ону хорлай ва токъалай .
42022064	Ону гёзлерин байлап , бетине ура ва : — Пайхаммар бусанг , Сагъа ким ургъанны бил ? — дей .
42022065	Ону дагъы да хыйлы яман затланы айтып хорлайлар .
42022066	Эртен болгъанда , халкъны тамазалары , баш дин къуллукъчулар ва дин алимлер жыйылып , Исаны ягьудилени оьр мажлисине гийирелер .
42022067	Сонг : — Сен Месигь бусанг , айт бизге , — дейлер . — Эгер сизге айтсам , инанмажакъсыз .
42022068	Эгер сизге сорасам , Магъа жавап бермежексиз .
42022069	Гьалиден сонг буса , Мен , Инсанны Уланы , Аллагьу Тааланы онг ягъында олтуражакъман , — деп жавап бере Иса .
42022070	Олар бары да : — Буса Сен Аллагьны Уланысан дагъы ? — деп сорай . — Сиз оьзюгюз де айтдыгъыз чы , — деп жавап бере Иса олагъа .
42022071	— Бизге дагъы не шагьатлыкъ тарыкъдыр ? Ону авзундан биз оьзюбюз эшитдик чи ! — дейлер олар .
42023001	Шо заман олар хозгъалып , Исаны Пилат гьакимни янына алып баралар .
42023002	Исаны айыплама башлап : — Биз Бу Адам ягьуди халкъны тюз ёлдан чыгъара , Румну пачасына ясакъ бермекни гери ура ва Оьзюне Месигь деп ва пачаны атын къоя туруп тапдыкъ , — дейлер .
42023003	— Сен ягьудилени пачасымысан ? — деп сорай Пилат Огъар . — Оьзюнг айтып бердинг чи ! — деп жавап бере Иса огъар .
42023004	Пилат баш дин къуллукъчулагъа ва халкъгъа : — Мен Бу Адамны такъсыргъа тартар йимик бир айыбын да тапмайман , — дей .
42023005	Амма олар бек къаныгъып : — Бу Адам , бютюн Ягьудеяда Оьзюню уьйретивюн яйып , халкъны хозгъап тура . Галилеядан башлап гьали мунда да гелген , — дейлер .
42023006	Галилеяны гьакъында эшитип , Пилат : — Иса галилеялымы дагъы ? — деп сорай .
42023007	Иса Гьиродну вилаятындан экенни билгенде , Ону Гьиродну янына йибере . Шо гюнлерде Гьирод оьзю де Ерусалимде болгъан .
42023008	Исаны гёрюп , Гьирод бек сююнюп гете . О кёпден Исаны гёрме сюйген , Ону гьакъындан кёп эшитген ва Ондан бир аламат гёрмеге къастлы болгъан .
42023009	Гьирод Огъар кёп соравлар бере , амма Иса огъар гьеч жавап бермей .
42023010	Баш дин къуллукъчулар ва дин алимлер буса , токътап , Ону бек айыплай .
42023011	Гьирод буса асгерлери булан , Исаны хорлап ва иришхат этип , уьстюне яхшы аба да гийдирип , Ону къайтара Пилатны янына йибере .
42023012	Шо гюнден башлап Пилат да , Гьирод да бир бири булан къурдашлар болуп къалалар . Ондан алда буса оланы арасында душманлыкъ болгъан .
42023013	Пилат , баш дин къуллукъчуланы , халкъны ва ону башчыларын жыйып ,
42023014	олагъа булай дей : — Халкъгъа хозгъавул сала деп , сиз Бу Адамны мени яныма гелтиргенсиз . Муна , мен алдыгъызда ондан сорав алдым . Ону сиз айыплайгъан затларда гьеч биринде сама мен бу Адамны бир айыбын да тапмадым .
42023015	Гьирод да шолай бир зат да тапмай , къайтарып бизге йиберип гелди . Ону оьлтюрме тюшеген кюйде бир айыбы да табулмады .
42023016	Шогъар гёре , мен ону такъсырлап , йиберип къояжакъман .
42023018	Бютюн халкъ бир тавушдан : — Ону оьлтюр ! Бизге Бараббаны туснакъдан чыгъар ! — деп къычырмагъа башлай . (
42023019	Барабба башгётеривню заманында адам оьлтюргени ва шагьарны халкъын хозгъагъаны саялы туснакъгъа салынгъан бирев болгъан . )
42023020	Исаны чыгъарып йиберип къойма сююп , Пилат олагъа дагъы да сёйлей .
42023021	Амма олар : — Ону хачгъа ил ! Хачгъа ил ! — деп къычыралар .
42023022	Пилат уьчюнчю керен де олагъа : — Бу Адам не яманлыкъ этген ? Мен Ону оьлтюрме тюшеген кюйде бир айыбын да тапмадым , шогъар гёре , Ону такъсырлап , йиберип къояман , — дей .
42023023	Амма олар , Ону хачгъа илме герек деп талап этип , гючлю тавуш булан къычырып туралар . Ахырда да оланы талаплары уьст чыгъа .
42023024	Пилат да халкъ сюегенни этмеге токъташа .
42023025	Халкъны хозгъагъаны ва гиши оьлтюргени учун туснакъгъа салынгъан олар тилейген адамны чыгъара . Исаны буса сюйгенин этмек учун оланы къолуна бере .
42023026	Исаны оьлтюрмеге алып барагъанда , авлакъдан гелеген киринеялы Симон деген биревню тутуп , Исаны арты булан алып юрюсюн деп , огъар хачны гётертелер .
42023027	Исаны арты булан оьтесиз кёп халкъ ва Огъар тююнюп йылап яс этеген къатынлар юрюй .
42023028	Иса олагъа бурулуп къарап булай дей : — Гьей Ерусалимни къатынлары , Магъа йыламагъыз . Оьзюгюзге ва яшларыгъызгъа йылагъыз .
42023029	Сизге олай бир гюнлер гелир , о заман : « Насиплилердир яш болмайгъан къатынлар , яш тапмагъан ва яшын ичирмейген къатынлар » , — деп айтажакълар .
42023030	О заман тавлагъа : « Уьстюбюзге авугъуз ! » , тёбелеге : « Бизин басдырыгъыз ! » — деп айтажакълар .
42023031	Эгер яшылланып гелеген терекге шолай эте болгъан сонг , къуругъан терекни гьалы нечик болур ? Эгер айыпсыз халкъгъа шолай эте буса , айыплы халкъны иши нечик болур ?
42023032	Иса булан жинаятчылыкъ этген дагъы да эки адамны да оьлтюрмеге алып баралар .
42023033	Такъа деп айтылагъан ерге гелген заманда , онда Ону булан бирге , бирин онг ягъында , биревюн де сол ягъында , эки жинаятчыны да хачгъа илелер .
42023034	Иса булай дей : — Атам ! Булардан гечип къой . Неге тюгюл де , булар не этегенин билмейлер . Асгерлер чёп салып , Ону опуракъларын пайлап алалар .
42023035	Халкъ токътап къарай . Олар булан бирге башчылар да , Ону мысгъыллай туруп : — Башгъаланы къутгъара эди , эгер О Месигь буса , Оьзюн де къутгъарсын гьали , — дей .
42023036	Асгерлер де Исаны хорлайлар . Ювукъ барып , Огъар ачыгъан чагъыр бермеге къарайлар .
42023037	— Эгер Сен ягьудилени пачасы бусанг , Озюнгню къутгъар , — дей олар .
42023038	Ону уьстюнде « Ягьудилени пачасы » деп язылгъан языв бола .
42023039	Хачгъа илинген жинаятчылардан бириси , Огъар сёгюшюп : — Эгер Сен Месигь бусанг , Оьзюнгню де , бизин де къутгъар ! — дей .
42023040	Биревюсю буса , огъар айып этип булай дей : — Сен Аллагьдан къоркъмаймысан ? Сен оьзюнг де шолай жазагъа тарыгъансан чы !
42023041	Биз чи энни гьакъ кюйде , оьзюбюз этген ишлерибизге лайыкълы жаза алгъанбыз . О чу бир яман зат да этмеген .
42023042	Сонг Исагъа : — Иса , Сен пача болуп гелген заманда , мени де эсге аларсан , — дей .
42023043	— Гертисин сёйлеймен сагъа : бугюн сен Мени булан бирче женнетде болажакъсан , — деп жавап бере Иса огъар .
42023044	Тюшде сагьат он экиден уьчге ерли бютюн уьлкени къарангылыкъ къуршай . Шо гьал сагьат уьчлер болгъунча узатылып тура .
42023045	Гюн тутула ва ибадатханадагъы перде ортасындан эки ярыла .
42023046	Иса гючлю тавуш булан къычырып : — Гьей Атам ! Мен ругьумну Сени къолунга беремен , — дей . Шону да айтып , Иса жан бере .
42023047	Юз асгерни башчысы буса , болгъан ишлени гёрюп , Аллагьгъа макътав эте ва : — Гертилей де , Бу Адам муъмин адам болгъан , — дей .
42023048	Бу тамашагъа къарамагъа жыйылгъан бютюн халкъ болгъан затланы гёргенде , къайгъырагъанлыкъдан тёшлерин тюе туруп , уьйлерине къайта .
42023049	Исаны таныйгъанланы барысы да ва Ону артындан Галилеядан гелген къатынлар , арекде токътап , бу ишлеге къарап туралар .
42023050	Онда Юсуп деген яхшы амаллы ва муъмин бир адам болгъан . Оьзю ягьудилени оьр мажлисини ортакъчысы болса да , о ёлдашлары этеген дувангъа рази болмагъан . Юсуп Ягьудеяны Ариматея деген шагьарындан ва Аллагьны гьакимлик этеген заманын къаравуллайгъанлардан бири болгъан .
42023051	
42023052	Пилатны янына гелип , о Исаны сюегин берсин деп тилей .
42023053	Ону илинген еринден тюшюрюп , кетен гебинге чырмай , яргъа къазылып этилген ва ичине бирев де гёмюлмеген къабургъа сала .
42023054	Шо гюн сонгугюнге гьазирлик гёреген гюн болгъан .
42023055	Иса булан Галилеядан гелген къатынлар да , Юсупну артындан гелип , къабурну ва Ону сюеги нечик салынгъанны гёрелер .
42023056	Уьйлерине къайтгъан сонг , олар атир сувлар ва арив ийисли майлар гьазирлейлер ва сонгугюн , Мусаны Къанунуна гёре , рагьатланалар .
42024001	Къаттыгюн танг вакътиде , оьзлер гьазирлеген атирлени де алып , къатынлар къабурну янына гелелер .
42024002	Амма олар къабурну алдындагъы ташны авгъанын гёрелер .
42024003	Ону ичине гирип къарагъанда , онда Рабби Исаны сюегин тапмайлар .
42024004	Къатынлар бу ишге гьайран болуп турагъанда , бирден оланы алдында йыртыллайгъан опуракълар гийген эки гиши гелип токътай .
42024005	Къатынлар къоркъуп , бетлерин эниш бакъдыргъан заманда , олар : — Неге сиз сав адамны оьлюлени арасындан излейсиз ?
42024006	Иса мунда тюгюл , О тирилди . О Галилеяда болгъан заманда , сизге не айтгъанны эсге алыгъыз .
42024007	О : « Инсанны Уланы гюнагьлы адамланы къолуна берилмеге , хачгъа илинмеге ва уьчюнчю гюн тирилмеге герек болажакъ » , — деп айтмагъанмы эди ? — дейлер .
42024008	Оланы эсине Исаны сёзлери геле .
42024009	Къабурдан къайтгъандан сонг , олар бары да бу хабарны Исаны он бир де элчисине ва башгъалагъа айталар .
42024010	Элчилеге бу хабарны айтгъанлар Маждаллы Мариям , Ёгьанна , Якъубну анасы Мариям , олар булан бирче онда болгъан оьзге къатынлар болгъан .
42024011	Амма бу сёзлер элчилеге маънасыз йимик гёрюне ва олар олагъа инанмайлар .
42024012	Буса да Петер , туруп , шоссагьат къабургъа багъып чаба . Къарап , ону ичинде янгыз кетен гебинни гёре ва болгъан ишге оьз оьзюне гьайранлыкъ эте туруп , уьюне къайтып геле .
42024013	Шо гюн Исаны якъчыларыны экевю Ерусалимден он бир чакъырым арекде ерлешген Эммаус деген юртгъа бара .
42024014	Олар бир бирине бары да бу агьвалатланы гьакъында хабарлай .
42024015	Экевю де бир бири булан сёйлей ва эрише туруп барагъанда , Иса олагъа ювукъ геле ва олар булан янаша юрюй .
42024016	Гёзлери сокъур болгъандай , олар Ону танымайлар .
42024017	Иса олагъа : — Юрюп барагъанда , бир биригиз булан сиз нени гьакъында сёйлей эдигиз ? — деп сорай . Олар пашман юз булан токътайлар .
42024018	Олардан Клеопа деген бириси : — Бугюнлерде мунда болгъан затланы билмей къалгъан савлай Ерусалимдегилени арасында биргине бир сенмисен ? — деп сорай .
42024019	Не затланы ? — деп сорай Иса . Экевю де Огъар булай дейлер : — Аллагьны ва бютюн халкъны алдында ишде ва сёзде гючлю пайхаммар болгъан назаретли Исагъа болгъан затланы .
42024020	Огъар оьлюм жаза гесдирмек учун , баш дин къуллукъчуларыбыз ва башчыларыбыз Ону тутуп гьакимни къолуна бердилер ва хачгъа илдирдилер .
42024021	Биз буса Исрайылны азат этежек адам Одур деп умут эте эдик . Шону булан да битип къалмай . Шо ишлер болгъанлы , муна бу уьчюнчю гюн .
42024022	Бизинкилерден бир бир къатынлар бизин гьайран этдилер : олар эртен тангда къабургъа барып ,
42024023	онда Ону сюегин тапмагъанлар . Къайтып гелип , О сав деп айтгъан малайиклени оьзлер гёргенин айтгъанлар .
42024024	Бизинкилерден бирлери къабургъа барып , къатынлар айтагъан кюйде болуп тапгъанлар , амма Исаны Оьзюн гёрмегенлер .
42024025	Шо заман Иса олагъа : — Сиз нечик англавсуз адамларсыз ! Пайхаммарлар айтгъан затлагъа нече де гечден инанасыз .
42024026	Оьзюню даражасына етишмек учун , Месигь бары да бу азапланы чекмеге герек тюгюлмю эди дагъы ? — деп сорай .
42024027	Иса олагъа Мусадан башлап бары да пайхаммарлагъа ерли Сыйлы Язывларда Оьзюню гьакъында язылгъан затланы англата .
42024028	Эки де адам оьзлер барагъан юртгъа етишмеге ювукъ болалар ва Иса Оьзю дагъы да ари гетме сюегенде йимик гёрюне .
42024029	Амма олар : — Бизин булан къал , гюн де артылмагъа башлагъан ва ахшам бола тура , — деп Огъар тилемеге башлайлар . Иса да , уьйге гирип , олар булан къала .
42024030	Иса олар булан тепсиде олтургъанда , экмекни де алып , шюкюр дуа эте ва ону сындырып олагъа бере .
42024031	Шо заман оланы гёзлери ачылып , олар Исаны таныйлар . Амма О якъчыларына дагъы гёрюнмейген болуп къала .
42024032	Олар бир бирине : — О ёлда бизин булан сёйлегенде ва Сыйлы Язывланы бизге англатагъанда , бизин юреклерибиз сююнчден толуп къалмадымы ? — дейлер .
42024033	Шоссагьат туруп , олар Ерусалимге къайталар ва он бир де элчини ва олар булан бирче болгъанланы бир ерде табалар .
42024034	Олар : — Раббибиз гертиден де тирилген ва Петерге гёрюнген , — дейлер .
42024035	Олар экевю де ёлда оьзлер булан болгъан затланы ва экмекни сындырагъанда , оьзлер Ону нечик таныгъанын айталар .
42024036	Якъчылары сёйлеп турагъанда , Иса бирден Оьзю оланы арасына гелип токътай ва : — Уьюгюзге яхшылыкъ , — дей .
42024037	Олар тартынып ва къоркъуп , биз гёреген бу бир ругьдур деп ойлашалар .
42024038	Иса олагъа : — Неге булай къоркъдугъуз ? Неге юреклеригизге булай шеклик ойлар геле ?
42024039	Мени къолларыма ва бутларыма къарагъыз . Бу — Мен Оьзюммен . Магъа тийип къарагъыз , ругьну Меники йимик эти ва сюеклери болмай , — дей .
42024040	Шону да айтып , Иса олагъа къолларын ва бутларын гёрсете .
42024041	Олар сююнмекден инанып битмей ва тамаша болуп турагъанда , О : — Мунда сизин гьеч ашамагъа затыгъыз бармы ? — деп сорай олагъа .
42024042	Якъчылары Огъар бир гесек бишген балыкъ берелер .
42024043	Иса да алып , оланы алдында шону ашай .
42024044	Сонг Иса олагъа : — Мени гьакъымда Мусаны Къанунунда , пайхаммарланы китапларында ва Забур китапларда язылгъан бары да затлар яшавгъа чыкъмаса къутулмай деп , сизин булан бирче болгъан заманда Мен сизге сёйлеген сёзлер муна булардыр , — дей .
42024045	Иса оланы Сыйлы Язывланы маънасына тюшюндюре .
42024046	Олагъа булай дей : — Онда Месигь азап чекме герек болажакъ ва уьчюнчю гюн оьлюмден тирилежек ,
42024047	эгер де адамлар товба этсе , Аллагь олардан гечежек . О гьакъда адамлагъа айтылма тарыкъ деп язылгъан . Мени атымдан Ерусалимден башлап бары да халкълагъа сиз шо гьакъда билдирме тарыкъсыз .
42024048	
42024049	Мен де Атам сизге Оьзю ваъда этген затны йибережекмен . Сиз буса кёклерден сизге йиберилген шо къуват гелгинче , шо шагьарда къалып туругъуз .
42024050	Иса оланы шагьардан чыгъарып , Байтаниягъа ерли етишдире ва къолларын гётерип , олагъа Аллагьны яхшылыгъын тилеп дуа эте .
42024051	Дуа этеген заманда , Иса , оланы къоюп , кёкге гётериле .
42024052	Олар Исагъа сужда этелер ва уллу сююнч булан Ерусалимге къайталар
42024053	ва даим Аллагьгъа макътав эте туруп , ибадатханада туралар .
43001001	Инг башлап Калам деп айтылагъан О болгъан . Калам Аллагь булан болгъан . Калам Оьзю де Аллагь болгъан .
43001002	Инг башлап О Аллагь булан болгъан .
43001003	Гьар бир затны Аллагь Каламдан таба яратгъан , бар болгъан гьеч бир зат Осуз яратылмагъан .
43001004	Яшав Ондан баш ала болгъан . О яшав инсанлар учун Нюр болгъан .
43001005	Къарангылыкъда Нюр шавла бере . Къарангылыкъ Ону сёндюрмеге болмай .
43001006	Аллагь йиберип , бир адам гелген . Ону аты Ягьия болгъан .
43001007	Бу адам шагьатлыкъ учун , Нюрге шагьатлыкъ этмек учун ва бары да инсанлар Ондан таба иман салсынлар деп гелген .
43001008	Ягьия оьзю нюр болмагъан , о янгыз нюр гьакъда шагьатлыкъ этмек учун гелген .
43001009	Шо нюр дюньягъа гелеген бары да инсанлар учун ярыкъ бермеге гелеген гьакъ нюрдюр .
43001010	Калам дюньяда болгъан . Дюнья Ондан таба яралгъан , амма дюнья Ону танымагъан .
43001011	О оьз халкъыны янына гелген , амма халкъы буса Ону къабул этмеген .
43001012	О Оьзюн къабул этгенлерини барысына да буса Огъар иман салгъанлагъа Аллагьны уланлары болмагъа ихтияр берген .
43001013	Олар не къандан , не къаркъараны напсындан , не эргишини напсындан тувмагъан , янгыз Аллагьдан тувгъан .
43001014	Калам инсан болуп арабызда яшагъан . О зор сюювден ва гьакъ гертиликден толгъан болгъан . Биз Ону уллу макътавлугъун — Атасы биргине бир Уланына берген макътавлугъун гёрдюк .
43001015	Ягьия пайхаммар Ону гьакъында шагьатлыкъ этген . О къычырып адамлагъа булай сёйлеген : « „ Менден сонг Гелеген менден эсе оьр даражададыр , неге тюгюл О менден алда да болгъандыр “ , — деп мен Оьзюню гьакъында айтгъан муна Будур » .
43001016	Ону зор чомартлыгъындан биз барыбыз да зор яхшылыкъны уьстюне зор яхшылыкъ алдыкъ .
43001017	Мусадан таба бизге Къанун берилген , амма зор яхшылыкъ ва гьакъ гертилик буса бизге Иса Месигьден таба гелген .
43001018	Аллагьны бирев де , бир заманда да гёрмеген . Ону бизге Атасыны янында болгъан ва Оьзю Аллагь болгъан биргине бир Уланы танытды .
43001019	Ягьия пайхаммарны шагьатлыгъы будур . Ягьудилер : « Сен кимсен ? » — деп сорамакъ учун , Ерусалимден дин къуллукъчуланы ва левийлени йибергенлер .
43001020	Ягьия яшырмай , ачыкъдан ачыкъ шагьатлыкъ этип , булай деген : — Мен Месигь тюгюлмен .
43001021	— Олай буса , сен кимсен ? Илиясмысан ? — деп сорагъанлар огъар . — Тюгюлмен , — деп жавап берген Ягьия . — Пайхаммармысан ? — деп сорагъанлар . — Тюгюлмен , — деп жавап берген о .
43001022	О заман огъар : — Сен кимсен дагъы ? Бизин мунда йибергенлеге сен ким деп айтып жавап берейик ? Оьзюнгню гьакъынгдан не айтма боласан ? — деп сорагъанлар .
43001023	— Ешая пайхаммар айтгъаны йимик , Мен Раббибизге ёл тюз этигиз деп , дангылда чалынгъан бир сесмен , — деген о .
43001024	Йиберилип гелген фарисейлер
43001025	огъар : — Олай болгъанда , не Месигь , не Илияс , не пайхаммар тюгюл бусанг , неге адамланы сувгъа чомуп , Аллагьгъа тапшурасан дагъы ? — деп сорагъанлар .
43001026	— Мен сувгъа чомуп , Аллагьгъа тапшураман . Сизин арагъызда Бирев бар , сиз Ону танымайсыз .
43001027	О менден сонг гележек . Мен Ону багъынчагъына да гелмеймен , — деп жавап берген Ягьия .
43001028	Бу затлар бары да Ёрдан оьзенни гюнтувуш ягъында , Байтания деген юртда , Ягьия адамланы сувгъа чомуп , Аллагьгъа тапшурагъан ерде болгъан .
43001029	Артындагъы гюн Ягьия оьзюню янына Исаны гелегенин гёрюп , булай дей : — Дюньядагъы бары да адамланы гюнагьларын гечдирмек учун , Аллагь йиберген къурбан Къозу Будур !
43001030	Менден сонг бир Адам гележек , Ону даражасы меникинден эсе артыкъ , неге тюгюл О менден алда да болгъан !
43001031	Мен Ону танымай эдим , амма О Исрайылгъа танылсын учун , мен сувгъа чомуп , Аллагьгъа тапшурмагъа гелгенмен .
43001032	Ягьия булай шагьатлыкъ этген : — Мен Аллагьны Ругьун кёкден гёгюрчюндей бир гёрюнюшде тюшегенин ва Ону уьстюне къонгъанын гёрдюм .
43001033	Мен Ону танымай эдим . Амма мен адамланы сувгъа чомуп , Оьзюне тапшурсун деп йиберген Аллагь , булай айтды : « Аллагьны Ругьун кимни уьстюне учуп гелегенин гёрсенг , Аллагьны Ругьуна чомажакъ Одур » .
43001034	Мен шону гёрдюм ва : « Аллагьны Уланы Будур » , — деп шагьатлыкъ этдим .
43001035	Артындагъы гюн Ягьия эки якъчысы да булан токътагъан болгъан .
43001036	Исаны оьтюп барагъанын гёрюп , Ягьия : — Муна Аллагьны Къозусу , — дей .
43001037	Ягьияны эки де якъчысы , бу сёзлерин эшитип , Исаны арты булан гетелер .
43001038	Бурулуп къарап , оланы гелегенин гёрюп , Иса олагъа : — Сизге не тарыкъ ? — деп сорай . Олар да Огъар : — Устаз , Сен къайда яшайсан ? — деп сорайлар .
43001039	— Гелигиз , гёрерсиз , — дей Иса олагъа . Тюшден сонг сагьат дёртлер вакъти болгъан . Олар барып , Исаны къайда яшайгъанын гёрелер . Ону булан ахшам болгъунча къалалар .
43001040	Исаны гьакъында Ягьияны сёзлерин эшитип , Ону артындан гетген экевню бири Андрей болгъан . Андрей Петер деп де айтылагъан Симонну иниси болгъан .
43001041	Башлап агъасы Петерни табып , огъар : — Биз Месигьни ( бу « Аллагьны Танглагъаны » демекдир ) тапдыкъ , — дей .
43001042	Петерни Исаны янына гелтире . Иса да , огъар къарап : — Сен Югьанны уланы Симонсан , сагъа Кифа деп ат къоюлажакъ , — дей . ( Кифа да , Петер де — бир ат . Олар экиси де « яр » демекдир . )
43001043	Эртенине Иса Галилеягъа бармагъа сюе . Филипни табып , огъар : — Гел , Мени артыма тюш ! — дей .
43001044	Филип де Андрей булан Петер турагъан Байтсайда юртдан болгъан .
43001045	Филип , Натанайылны табып , огъар : — Биз Мусаны Къанунунда ва пайхаммарланы китапларында Оьзюню гьакъында язылгъан Адамны тапдыкъ . О Юсупну Уланы назаретли Иса , — дей .
43001046	— Назаретден гьеч шайлы зат чыгъармы ? — деп сорай Натанайыл огъар . — Гелип , оьзюнг къара , — дей Филип огъар .
43001047	Натанайылны янына гелегенин гёргенде , Иса ону гьакъында : — Муна ичинде гьилласы ёкъ герти исрайыллы , — дей .
43001048	— Сен мени къайдан таныйсан ? — деп сорай Натанайыл Огъар . — Филип чакъыргъынча алда , сен инжир терекни тюбюнде турагъанда гёрдюм , — деп жавап бере Иса .
43001049	— Устаз ! Сен Аллагьны Уланысан , Сен Исрайылны пачасысан , — деп жавап бере Натанайыл Огъар .
43001050	— Сени инжир терекни тюбюнде турагъанда гёрдюм дейгеним саялы инанамысан ? Мундан да уллуларын гёрежексен , — дей Иса огъар .
43001051	Сонг Иса булай дей : — Гертисин сёйлеймен сизге : кёкню ачылгъанын , Аллагьны малайиклери Инсанны Уланыны уьстюне тюшюп гелегенин ва гётерилип гетегенин гёрежексиз .
43002001	Уьч гюнден сонг Галилеяны Кана деген юртунда бир той бола . Шонда Исаны анасы да болгъан .
43002002	Иса булан Ону якъчылары да шо тойгъа чакъырылгъан болгъан .
43002003	Тойда чагъыр битгенде , анасы Исагъа : — Буланы чагъырлары битген , — дей .
43002004	— Анам , Магъа да , сагъа да шо не аварадыр ? Мени заманым гьали де гелмеген , — дей Иса огъар .
43002005	Исаны анасы тойдагъы къуллукъчулагъа : — Сизге О не буюрса , шону этерсиз , — дей .
43002006	Онда гьарисине сексенден юз йигирма литрге ювукъ сув сыягъан алты таш кершен болгъан . Оьзлени адатына гёре , шо сувну ягьудилер жувунмакъ учун пайдаландыра болгъанлар .
43002007	Иса олагъа : — Кершенлени сувдан толтуругъуз , — дей . Олар авзуна ерли толтуралар .
43002008	Сонг Иса къуллукъчулагъа : — Гьали тёгюп , тойну юрютеген адамгъа элтигиз , — дей . Олар да элтелер .
43002009	Тойну юрютеген адам Иса чагъыргъа айландыргъан сувну татывлап къарай . Бу чагъыр къайдан гелгенни билмей , о гьакъда янгыз сувну тёкген къуллукъчулар биле . Шо саялы о оьзюню янына гиевню чакъырып ,
43002010	огъар булай дей : — Адамлар яхшы чагъырны башлап бере . Кёп ичип , къонакълар эсиргенде буса , яманын бере . Сен буса яхшы чагъырны артгъа сакълагъан болгъан экенсен .
43002011	Бу Иса этген аламатланы биринчиси болгъан . Шо аламат Галилеяны Кана деген юртунда этилген . Иса Оьзюню макътавлугъун муна шолай гёрсетген ва якъчылары Огъар иман салгъанлар .
43002012	Мундан сонг Иса анасы , инилери , якъчылары да булан бирче Капернагьум шагьаргъа бара . Онда олар бир нече гюн къалалар .
43002013	Ягьуди Пасха байрам ювукълаша . Иса Ерусалимге геле .
43002014	О ибадатханада олтуруп оьгюзлер , къойлар , гёгюрчюнлер сатагъанлар булан акъча алышдырагъанланы таба .
43002015	Аркъандан эшип бир къамучу да этип , ибадатханадан оланы барын да , шолай да къойланы ва оьгюзлени къуваламагъа башлай . О алышдырагъанланы акъчаларын алып чача , оланы такъчаларын авдара .
43002016	Гёгюрчюн сатагъанлагъа : — Буланы мундан алып тайдырыгъыз . Мени Атамны уьюн базаргъа айландырмагъыз ! — дей .
43002017	Шонда Исаны якъчылары Сыйлы Язывларда : « Сени уьюнге бакъгъан сююв мени ялындай яндыражакъ » , — деп язылгъан сёзню эсге алалар .
43002018	Ягьудилени башчылары Огъар : — Шолай этмеге ихтиярынг барны Сен бизге не аламат булан гёрсетежексен ? — деп сорайлар .
43002019	— Бу ибадатхананы бузугъуз . Уьч гюнден Мен муну къайтарып тургъузарман , — деп жавап бере Иса олагъа .
43002020	— Бу ибадатхана къыркъ алты йыл къурулгъан . Сен муну уьч гюнден тургъузажакъмысан ? — дейлер олар Огъар .
43002021	Иса буса ибадатхана демек булан Оьзюню къаркъарасы гьакъында айтгъан .
43002022	Иса оьлюмден тирилгенде , якъчылары О сёйлеген бу сёзлени эсге алгъанлар ва Сыйлы Язывлагъа да , Иса айтгъан сёзлеге де инангъанлар .
43002023	Иса Ерусалимде ягьуди Пасха байрамда гёрсетген аламатларына къарап , кёплер Огъар иман салалар .
43002024	Амма , инсанланы юреклерин билегени саялы , Иса олагъа инанып битмей .
43002025	Инсанны гьакъында Огъар гьеч биревню де англатыв бергени тарыкъ болмагъан . Неге тюгюл де , инсанны ичинде не барны О Оьзю биле болгъан .
43003001	Ягьудилени башчыларыны арасында Никодим деген бир фарисей болгъан .
43003002	Бу адам , гече Исаны янына гелип , Огъар : — Устаз , биз Сени Аллагь Оьзюню ёлун гёрсетмек учун йибергенин билебиз . Неге тюгюл де , Аллагь оьзюне кёмек этмеген гиши Сен гёрсетеген аламатланы гёрсетип болмас эди , — дей .
43003003	— Гертисин сёйлеймен сагъа : янгыдан тувмагъан бирев де Аллагьны гьакимлигини тюбюне тюшмес ! — деп жавап бере Иса огъар .
43003004	— Къарт болгъан адам янгыдан нечик тувуп бола ? Анасыны къарнына къайтып гирип , янгыдан тувмагъа боламы ? — деп сорай Никодим Огъар .
43003005	Иса булай жавап бере : — Гертисин сёйлеймен сагъа : адам сувдан ва Аллагьны Ругьундан тувмаса , о Аллагьны гьакимлигини тюбюне тюшмес !
43003006	Къаркъарадан тувгъан къаркъара бола , Ругьдан тувгъан буса ругь бола .
43003007	Сагъа : « Янгыдан тувма герексиз » , — дейгениме тамаша болма .
43003008	Ел сюйген еринде эшер , сен ону сесин эшитесен . Къайдан гелегенин ва къайда гетегенин буса билмейсен . Ругьдан тувгъан гьар ким булан да шолай бола .
43003009	— Булай нечик болма бола дагъы ? — деп сорай Никодим Огъар .
43003010	Иса булай жавап бере : — Исрайылны муаллими де болуп , сен шулай затланы да англамаймысан ?
43003011	Гертисин сёйлеймен сагъа : биз билеген затыбызны сёйлейбиз , гёрген затыбызгъа шагьатлыкъ этебиз . Сиз буса бизин шагьатлыгъыбызны къабул этмейсиз .
43003012	Мен сизге дюньядагъы затланы гьакъында сёйлейгениме инанмагъан сонг , кёклердеги затланы гьакъында сёйлесем , сиз нечик инанажакъсыз ?
43003013	Кёклерден тюшген Менден , Инсанны Уланындан , башгъа дагъы бирев де кёкге чыкъмагъан .
43003014	Магъа иман салагъан гьар ким даимлик яшав алсын учун , Муса дангылда ез йыланны къурух булан оьрге нечик гётерген буса , Мен де , Инсанны Уланы , шолай гётерилме герекмен .
43003015	
43003016	Аллагь дюньяны олай сюе чи , Оьзюню биргине бир Уланын огъар берип къойду . Уланына иман салагъан гьар ким оьлмесин учун , даимлик яшав алсын учун , О шолай этди .
43003017	Аллагь Уланын дюньягъа айыплап дуван этсин деп тюгюл , Ондан таба дюнья къутгъарылсын деп йиберди .
43003018	Огъар иман салагъангъа айыплап дуван этилмес . Иман салмайгъангъа буса дуван этилип де битген , неге тюгюл о Аллагьны биргине бир Уланына иман салмагъан .
43003019	Олагъа айыплап дуван этилгени де бу саялыдыр : дюньягъа нюр гелген , амма инсанлар нюрден эсе къарангылыкъны артыкъ сюйгенлер , неге тюгюл олар яман ишлер этген болгъан .
43003020	Яман иш этеген гьар ким , шо яман ишлери белгили болуп къалмасын учун , нюрню сюймес ва огъар багъып бармас .
43003021	Гьакъ ёлда юрюйген адам буса , ишлери Аллагь сюеген кюйде этилгени ачыкъ болсун учун , нюрге багъып барар .
43003022	Мундан сонг Иса якъчылары да булан Ягьудея топурагъына геле . Олар булан онда туруп , сувгъа чомуп , адамланы Аллагьгъа тапшура .
43003023	Ягьия пайхаммар да Салим деген ерни ювугъундагъы Энонда , сувгъа чомуп , адамланы Аллагьгъа тапшура болгъан , неге тюгюл онда кёп сув болгъан . Шо саялы адамлар онда бара болгъан .
43003024	Шо Ягьия зиндангъа салынгъынча заман болгъан .
43003025	Бир керен Ягьияны якъчыларыны бир ягьуди булан дин тазаланыв адатны гьакъында эришивлюгю бола .
43003026	Ягьияны янына гелип , олар : — Устаз , Ёрданны бириси ягъында сени булан болгъан ва Оьзюню гьакъында сен айтгъан Адам гьали , сувгъа чомуп , адамланы Аллагьгъа тапшуруп тура . Бары халкъ да Ону янына бара ! — дейлер .
43003027	Ягьия булай дей : — Инсан янгыз оьзюне Аллагь тапшургъан затны этип болар .
43003028	« Мен Месигь тюгюлмен , мен янгыз Ондан алда йиберилгенимен » , — деп мен айтгъан сёзлеге сиз оьзюгюз шагьатлыкъ этме боласыз .
43003029	Гелин янгыз гиевнюки болар . Гиевню къурдашы буса , ону янында болуп , тавушуна тынглап , ону сююнчюнден оьзю де сююнер . Муна тап шо кюйде мен де шолай сююнюп тураман .
43003030	Ону агьамиятлыгъы артмагъа герек , меники буса кемимеге герек .
43003031	Оьрден гелген барындан да оьрдедир . Дюньядан гелген дюньягъа байлавлудур ва дюнья гьакъда сёйлер . Кёклерден гелген буса барындан да оьрдюр .
43003032	О Оьзю гёргенни ва эшитгенни сёйлей , амма Ону сёзлерин бирев де къабул этмей .
43003033	Ону сёзлерин къабул этген шону булан Аллагьны сёзлери гьакъ экенин гертилер .
43003034	Аллагь йиберип гелген Аллагьны сёзлерин сёйлер , неге тюгюл Аллагь Ругьну Огъар аявсуздан берер .
43003035	Атасы Уланын сюе , Огъар бары да затны тапшуруп берген .
43003036	Улангъа иман салагъан даимлик яшавну алар . Амма Улангъа таби болмайгъан бир заманда да шону алмас , ону Аллагьны жазасы къаравуллайдыр .
43004001	Фарисейлер , Иса Ягьияныкинден эсе артыкъ якъчылар да жыйып , сувгъа чомуп , адамланы Аллагьгъа тапшуруп юрюй деген хабарны эшителер . (
43004002	Гьакъыкъатда чы Иса Оьзю тюгюл , Ону якъчылары , сувгъа чомуп , адамланы Аллагьгъа тапшура болгъанлар . )
43004003	Иса шо хабар фарисейлеге етишгенни эшитгенде , Ягьудеяны къоюп , дагъы да Галилеягъа бара .
43004004	Огъар шо ёлунда Самариядан оьтюп гетме тюше .
43004005	Гьасили , О Самарияны Сигьар деген шагьарына геле . Бу шагьар Якъуб оьзюню уланы Юсупгъа берген топуракъны ювугъунда болгъан .
43004006	Онда Якъубну къуюсу болгъан . Ёлдан къавшалып , Иса къуюну янында ял алмагъа олтура . Бу тюш вакътилерде бола .
43004007	Самариялы бир къатын мунда сув алмагъа деп геле . Иса огъар : — Магъа бир ичмеге сув бер , — деп тилей .
43004008	Исаны якъчылары буса ашарлыкъ алмакъ учун шагьаргъа гетген болгъанлар .
43004009	Самариялы къатын Огъар : — Сен , ягьуди де болуп , мен самариялы къатындан ичмеге сув нечик тилеп боласан ? — деп сорай . ( Неге тюгюл де , ягьудилер самариялылар булан къатнашмай болгъанлар . )
43004010	— Эгер сен Аллагьны адамлагъа береген савгъатын ва : « Магъа бир ичмеге сув бер » , — деп сагъа Ким тилегенни биле эдинг буса , сен оьзюнг де Огъар тилер эдинг , О да сагъа яшав береген сув берер эди , — деп жавап бере Иса огъар .
43004011	— Бийим ! Сени сув алмагъа гьеч бир затынг да ёкъ , къую да терен . Шолай болгъанда , яшав береген сув Сагъа къайдан гелген ?
43004012	Бу къуюну бизге уллу атабыз Якъуб берген . О оьзю , ону уланлары ва тувары малы мундан сув ичген . Якъубдан да Сен уллумусан дагъы ? — дей къатын Огъар .
43004013	— Бу сувдан бир ичген гиши дагъы да ичмеге сюежек .
43004014	Мен бережек сувдан ким ичсе , бир де сувсамажакъ . Мен огъар бережек сув шо адам учун даимлик яшавгъа багъып агъагъан бир булакъгъа айланып къалажакъ , — деп жавап бере Иса огъар .
43004015	— Бийим ! Магъа шолай сувдан бер дагъы . Мен дагъы сувсамасман . Магъа сув алмагъа дагъы мунда гелмеге тарыкъ болмажакъ , — дей къатын Огъар .
43004016	— Барып , эрингни де чакъырып , мунда къайтып гел , — дей Иса .
43004017	— Мени эрим ёкъ , — деп жавап бере къатын Огъар . — Эрим ёкъ деп , сен герти айтдынг !
43004018	Сени беш эринг болгъан . Гьали сен оьзю булан яшайгъанынг да сени эринг тюгюл . Сен шону тюз айтдынг , — дей Иса огъар .
43004019	— Бийим ! Къарайман , Сен пайхаммарсан .
43004020	Бизин ата бабаларыбыз Аллагьгъа бу тавда ибадат этгенлер . Сиз , ягьудилер буса , ибадат этме герекли ер Ерусалимде дейсиз , — дей къатын Огъар .
43004021	Иса огъар булай дей : — Магъа инан , гьей къатын , олай бир заман гелир , Атабызгъа не бу тавда , не Ерусалимде ибадат этмежексиз .
43004022	Сиз , самариялылар , кимге ибадат этегенигизни билмейсиз , биз , ягьудилер , буса кимге ибадат этегенибизни билебиз . Къутгъарылыв ягьудилерден геле .
43004023	Амма герти ибадат этегенлер Атабызгъа гьакъ юрекден ва гьакъ герти кюйде ибадат этеген заман гелир . Шо заман гелип де тура ! Атабыз да Оьзюне шолай ибадат этегенлени ахтара !
43004024	Аллагь Ругьдур , Огъар ибадат этегенлер де гьакъ юрекден ва гьакъ герти кюйде ибадат этме гереклер .
43004025	— Месигь ( демек Аллагьны Танглагъаны ) гележегин билемен . Гелгенде , О бизге бары да затны англатар , — дей къатын .
43004026	— Сени булан сёйлейген Мен тап шо Оьзюмен , — дей Иса .
43004027	Шо вакъти Ону якъчылары гелелер . Исаны бир къатын булан сёйлейгенине къарап , олар тамаша болалар . Амма гьеч бири де Огъар : « Сен мундан не сюесен ? » яда : « Бу къатын булан неге сёйлей эдинг ? » — деп сорамай .
43004028	Сонг къатын , оьзюню сув алагъан акъчалыгъын да къоюп , шагьаргъа гете ва адамлагъа :
43004029	— Мени булан юрюгюз , мен этип тургъан чакъы бары да затны магъа айтып берген бир Адамны гёрерсиз . О Месигь сама тюгюлмю экен ? — дей .
43004030	Адамлар , шагьардан чыгъып , Исаны янына гелелер .
43004031	Шо вакъти якъчылары Огъар : — Устаз , ашамагъа олтур ! — деп тилейлер .
43004032	— Мени сиз билмейген азыгъым бар , — дей Иса олагъа .
43004033	— Бугъар бирев аш сама гелтирмедими экен ? — деп бир бирине сёйлейлер якъчылары .
43004034	Иса олагъа булай дей : — Мени азыгъым Мени Йибергенни сюйгенин кютмекдир ва Ону ишин яшавгъа чыгъармакъдыр .
43004035	Сиз : « Ашлыкълар бишмеге гьали де дёрт ай бар » , — демедигизми ? Сизге айтаман : авлакълагъа гёзлеригизни ачып къарагъыз , ашлыкълар саргъайып тура , оланы ормагъа заманы да етишген !
43004036	Орагъан адам загьмат гьагъын алыр ва даимлик яшав учун ашлыкъны жыягъандай , адамланы жыяр . Шолайлыкъда , чачагъан да , орагъан да бирче сююнюп къалажакълар .
43004037	« Бири чачар , башгъасы орар » деген айтыв бу гезик гьакъдыр .
43004038	Мен сизин оьзюгюзню къыйыныгъыз тёгюлмеген ашлыкъны къайтармагъа йиберемен . Башгъалар загьмат тёкгенлер , сиз буса оланы загьматыны натижасындан пайдаланасыз .
43004039	« Оьзюм этип тургъан чакъы бары да ишлени магъа айтып берди » , — деп шагьатлыкъ этген къатынны сёзлерине гёре , бу шагьарда самариялыланы бир кёплери Исагъа иман салалар .
43004040	Самариялылар Исаны янына гелген заманда , Огъар оьзлерде къалсын деп тилейлер . Иса да онда эки гюн къала .
43004041	Иса самариялылар булан сёйлеген сонг , оланы дагъы да бир хыйлылары иман салалар .
43004042	О къатынгъа буса олар : — Бизин иман салмагъыбыз янгыз сени сёзлеринге гёре тюгюл . Биз оьзюбюз Ону сёзлерин эшитдик ва О гертиден де дюньяны Къутгъарывчусу экенни билдик , — дейлер .
43004043	Эки гюнден сонг Иса ондан Галилеягъа бара .
43004044	Иса Оьзю бир пайхаммарны да оьзюню элинде абуру болмагъан деп айтгъан .
43004045	Галилеягъа гелгенде буса , галилеялылар Ону яхшы къаршылайлар . Неге тюгюл де , Ерусалимде байрамны заманында олар да болалар ва О этген бары да аламатланы гёрелер .
43004046	Гьали буса Иса Галилеяны Кана деген юртуна бирдагъы керен геле . Мунда О сувну чагъыргъа айландыргъан болгъан . Мунда бир пачаны къуллукъчусу болгъан . Ону уланы Капернагьумда авруп ята болгъан .
43004047	Исаны Ягьудеядан Галилеягъа гелгенин эшитип , бу адам Ону янына бара . Капернагьумгъа гелип , оьзюню авруп оьле турагъан уланын сав этсин деп , Огъар ялбара .
43004048	Шо заман Иса огъар : — Аламатлар ва муъжизатлар гёрмей туруп , сизин биригиз де иман салмажакъсыз , — дей .
43004049	Пачаны къуллукъчусу Огъар : — Бийим , мени уланым оьлюп къалгъынча гел ! — деп тилей .
43004050	Уьюнге къайт , сени уланынг яшажакъ , — дей Иса огъар . Иса айтгъан сёзлеге инанып , бу адам гете .
43004051	Ёлда къуллары къаршылап , огъар : — Уланынг сав болду , — деп билдирелер .
43004052	О къулларына уланы не заман къолайлашма башлагъанын сорай . Олар : — Тюнегюн тюшде сагьат бирге таба ону иссилиги тюшдю , — дейлер .
43004053	Атасы шо заман Иса оьзюне : « Уланынг яшажакъ » , — деп айтгъан вакъти экенни англай . Оьзю де , ону бютюн агьлюсю де Исагъа иман салалар .
43004054	Бу Исаны Ягьудеядан Галилеягъа къайтгъандан сонг гёрсетген экинчи аламаты болгъан .
43005001	Шондан сонг ягьудилени байрамы бола . Иса Ерусалимге бара .
43005002	Ерусалимде Къойлар къапусу деген ерни янында айланасы булан беш гётерме ерлешген бир гьавуз бола . Шо гьавузгъа ягьудилени тилинде Байтгьасда деп айтыла болгъан .
43005003	Шо гётермелени тюплеринде кёп аврувлулар — сокъурлар , акъсакълар , буту къолу къуруп тербенип болмайгъанлар — ята болгъанлар .
43005005	Мунда отуз сегиз йылдан берли авруйгъан бир адам болгъан .
43005006	О адамны гёрюп , о кёп заман ятагъанны билгенде , Иса огъар : — Сав болма сюемисен ? — деп сорай .
43005007	— Бийим , сув чалкъынагъан заманда гьавузгъа гийирмеге мени биревюм де ёкъ . Мен гелгенде буса , менден алдын башгъасы гирип табула , — деп жавап бере аврув Огъар .
43005008	— Туруп , ятывунгну да алып , юрюп йибер , — дей Иса огъар .
43005009	О адам , шоссагьат сав болуп , ятывун да алып гете . Бу иш сонгугюн бола .
43005010	Шогъар гёре ягьудилени башчылары аврувундан сав болгъан бу адамгъа : — Бугюн сонгугюн , тёшегингни де къолунга алып юрюмеге ярамай ! — дейлер .
43005011	О адам буса олагъа булай жавап бере : — Мени сав этген Адам магъа : « Тёшегингни де алып бар » , — деп айтды .
43005012	— Сагъа : « Тёшегингни де алып бар » , — деп айтгъан Адам кимдир ? — деп сорайлар огъар .
43005013	Сав болгъан адам Ону ким экенин билмей болгъан . Иса да шо ерде жыйылгъан халкъны арасына гирип яшынып къала .
43005014	Сонг о адамгъа ибадатханада къаршылашып , Иса огъар : — Муна , сен сав болдунг . Вёре , дагъы гюнагь иш этме , ёгъесе сагъа дагъы да яманы болур , — дей .
43005015	Бу адам барып , оьзюн сав этген Иса болгъанын ягьудилени башчыларына билдире .
43005016	Ягьудилени башчылары буса Исаны гьызарламагъа башлайлар , неге тюгюл бу ишлени барын да О сонгугюн этген болгъан .
43005017	Амма Иса олагъа : — Мени Атам даим ишлей , Мен де ишлеймен , — деп жавап бере .
43005018	Ягьудилени башчылары Ону оьлтюрмеге онгайлыкъны излеп айланалар . Неге тюгюл де , О янгыз сонгугюнню адатларын бузуп къоймай , Аллагьгъа Оьзюню Атасы деп де айта болгъан . Шолайлыкъда , Оьзюн Аллагьгъа тенг эте болгъан .
43005019	Иса олагъа булай жавап бере : — Гертисин сёйлеймен сизге : Мен , Уланы , Оьзюмден бир зат да этмеге болмайман . Мен Атам этегенде гёрген затымны этемен . Атасы не эте буса , Уланы да шону эте .
43005020	Атасы Уланын сюе . Оьзю этеген бары да затларын да Огъар гёрсете . Атасы Огъар булардан да уллуларын гёрсетежек . Шо заман сиз тамаша болажакъсыз .
43005021	Атасы , оьлюлени тирилтип , олагъа яшав берегенде йимик , Уланы да , сюйген адамын тирилтип , яшав бере .
43005022	Атасы гьеч биревге дуван гесмей . Барысы да Атасына гьюрмет этегенде йимик , Уланына да гьюрмет этсин учун , дуван гесмекни О Оьзюню Уланына тапшургъан . Огъар гьюрмет этмейген Ону йиберген Атасына да гьюрмет этмес .
43005023	
43005024	Гертисин сёйлеймен сизге : Мени сёзюмню къабул этип , Мени Йибергенге иман салгъангъа даимлик яшав болар ва о Аллагьны жазасын гёрмес , о оьлюмню ёлундан тайып , даимлик яшавну ёлуна тюшер .
43005025	Гертисин сёйлеймен сизге : оьлгенлер Мени , Аллагьны Уланыны , сесин эшитеген заман гелир ва гелип де тура . Мени эшитгенлер яшап къалажакълар .
43005026	Яшав Атамдан Оьзюнден амалгъа геле . Тап шо кюйде Атам яшав Менден Оьзюмден де амалгъа гелеген кюйню этди .
43005027	Атам Магъа дуван этмеге ихтияр берди , неге тюгюл Мен , Ону Уланы , Инсанны Уланы да дюрмен .
43005028	Бары да оьлгенлер Аллагьны Уланыны сесин эшитеген бир заман гелир . Бугъар тамаша болмагъыз .
43005029	Олар тирилежеклер . Яхшылыкъ этгенлер , тирилип , даимлик яшав алажакълар . Яманлыкъ этгенлер буса , тирилип , Аллагьны жазасын алажакълар .
43005030	Мен Оьзюмден бир зат да этип болмайман . Эшитгеним йимик дуван этемен . Мени дуваным да адилли дувандыр . Неге тюгюл де , Мен Оьзюм сюйгенни тюгюл , янгыз Мени йиберген Атамны сюйгенин кютмеге къарайман .
43005031	— Эгер Мен Оьзюмню гьакъымдан Оьзюм шагьатлыкъ этип айтсам , Мени сёзлеримни гючю болмас .
43005032	Мени гьакъымдан айтагъан дагъы да башгъа бирев бар . Мени гьакъымдан Атам гьакъ затны айтагъанны билемен .
43005033	Сиз Ягьияны янына адамлар йиберген эдигиз . О Мени гьакъымда гьакъ герти затны сёйледи .
43005034	Мен инсанны шагьатлыгъына аркъа таямайман . Буланы сиз къутгъарылсын деп айтаман .
43005035	Ягьия янагъан ва ярыкъ береген бир чыракъ йимик эди . Сиз бир вакъти ону ярыгъын уллу сююнч булан къабул этдигиз .
43005036	Амма Мени шагьатлыгъым Ягьияныкинден артыкъ . Кютмек учун Атам тапшургъан ишлер , Мен кютюп турагъан ишлер Мени Атам йибергенине шагьатлыкъ этедир !
43005037	Мени йиберген Атам Мени учун Оьзю де шагьатлыкъ этедир ! Амма сиз бир заманда да не Ону сесин эшитмегенсиз , не Ону келпетин гёрмегенсиз .
43005038	Ону каламын юреклеригизде сакъламайсыз , неге тюгюл О йиберип гелген Гишиге инанмайсыз .
43005039	Сиз Сыйлы Язывланы уьйренесиз , неге тюгюл Олардан таба даимлик яшавгъа ёл табарбыз деп ойлашасыз . Амма Олар да Мени гьакъымдан шагьатлыкъ эте !
43005040	Амма сиз даимлик яшав алмакъ учун , Мени яныма гелмеге сюймейсиз .
43005041	Мени инсанлар этеген макътавгъа къарагъан ерим ёкъ .
43005042	Амма Мен сизин яхшы таныйман : сизин ичигизде Аллагьгъа бакъгъан сююв ёкъ !
43005043	Мен сизге Атамны атындан гелгенмен , сиз буса Мени къабул этмейсиз . Амма оьзюню атындан башгъа бириси гелсе , сиз ону къабул этежексиз .
43005044	Сиз бир биригизден макътавлар къабул этесиз , амма Бир болгъан Аллагьдан макътавлар къазанмакъ учун чалышмайсыз ! Сиз нечик инанып боласыз дагъы ?
43005045	Атамны алдында Мен сизин айыплар деп ойлашмагъыз . Сизин айыплажакъ сиз оьзюне умут байлагъан Мусадыр !
43005046	Эгер сиз Мусагъа инана эдигиз буса , Магъа да инанажакъ эдигиз . Неге тюгюл де , о Мени гьакъымдан язгъан .
43005047	Амма о язгъанлагъа да инанмагъан сонг , Мени сёзлериме сиз нечик инанажакъсыз ?
43006001	Шондан сонг Иса Галилея кёлню ( огъар башгъача Тиберия кёл деп де айтыла болгъан ) янына бара .
43006002	Ону арты булан онда кёп халкъ да бара . Неге тюгюл де , олар аврувлуланы сав этип , Иса этеген аламатланы гёрелер .
43006003	Тавгъа чыгъып , Иса онда якъчылары булан олтура .
43006004	Ягьуди Пасха байрам ювукълашып геле болгъан .
43006005	Гёз къаратып , Иса янына кёп адамлар гелегенин гёргенде , Филипге : — Оланы тойдурмакъ учун , экмекни къайдан сатып алайыкъ ? — деп сорай .
43006006	Бу сёзню Иса ону сынап къарамакъ учун айта . Не этежегин чи О Оьзю биле .
43006007	Филип Огъар : — Оланы гьарисине гиччи гесек сама тюшсюн учун , эки юз гюмюш акъчагъа алгъан экмек де таманлыкъ этмес , — деп жавап бере .
43006008	Якъчыларындан бири болгъан Андрей — Петерни иниси Огъар :
43006009	— Мунда бир яшны беш экмеги де , эки балыгъы да бар . Булай кёп халкъгъа ондан не болсун ? — дей .
43006010	— Адамланы ерде олтуртугъуз , — дей Иса . Шо ерде кёп от болгъан . Адамлар да олтура . Къатынгишилени де , яшланы да гьисапгъа алмайлы , олар беш мингге ювукъ адам болгъан .
43006011	О заман экмеклени алып , шюкюр дуа этгенден сонг , Иса олтургъанлагъа пайлай . Шо кюйде балыкъланы да пайлай , гьар кимге сюйген чакъыны бере .
43006012	Адамлар ашап тойгъандан сонг , Иса якъчыларына : — Гьеч зат зая болмасын учун , къалгъан гесеклени жыйыгъыз , — дей .
43006013	Адамлар ашагъан сонг , беш экмекден къалгъан гесеклени жыйгъанда , олардан он эки четен тола .
43006014	Иса этген бу аламатны гёргенде , адамлар : « Бу Адам дюньягъа гелме герекли герти Пайхаммар ! » — деп сёйлемеге башлайлар .
43006015	Адамлар артындан гелип , Оьзюн гюч булан пача этмеге сюегенин билгенде , Иса янгыз дагъы да къайтып тавгъа чыгъа .
43006016	Ахшам болгъанда , Исаны якъчылары кёлге баралар .
43006017	Бир къайыкъгъа да минип , кёлню бириси ягъына , Капернагьум деген юртгъа баралар . Къарангы бола . Иса буса оланы янына къайтып битмей болгъан .
43006018	Гючлю ел чыгъа , кёл гьалеклене .
43006019	Беш алты чакъырым арекге юзгенден сонг , олар Исаны кёлню уьстю булан къайыкъгъа ювукълашып юрюп гелегенин гёрелер . Шондан бек къоркъалар .
43006020	О буса олагъа булай дей : — Менмен ! Къоркъмагъыз !
43006021	Якъчылары Ону къайыкъгъа миндирмеге сюелер , къайыкъ да шоссагьат барагъан ягъасына етише .
43006022	Артындагъы гюн кёлню бириси ягъасында токътагъан халкъ шо ерде Исаны якъчылары минген бир къайыкъдан башгъасы болмагъанны гёре . Иса якъчылары булан бирче шо къайыкъгъа минмегенни ва олар янгыз юзюп чыкъгъанны биле .
43006023	Шонда Раббибиз шюкюр дуа этгенден сонг , халкъ экмек ашагъан ерни ювугъуна Тибериядан башгъа къайыкълар да геле .
43006024	Халкъ онда Исаны ва Ону якъчыларыны ёгъун гёрген заманда , къайыкълагъа да минип , Капернагьумгъа Ону излемеге бара .
43006025	Исаны кёлню бириси ягъында табып , Огъар : — Устаз , Сен мунда не заман гелдинг ? — деп сорайлар .
43006026	— Гертисин сёйлеймен сизге : сиз Мени этген аламатларым учун тюгюл , экмек ашап тойгъаныгъыз учун излейсиз !
43006027	Бу дюньяны азыгъын тюгюл , даимлик яшав береген азыкъны гьайын этигиз . Шо яшавну сизге Мен , Инсанны Уланы , бережекмен , неге тюгюл Атабыз Аллагь Магъа разилигини белгисин салды , — деп жавап бере Иса олагъа .
43006028	— Этеген ишлерибизден Аллагь рази къалсын учун , биз не этме герекбиз ? — деп сорайлар .
43006029	— Аллагь сюеген иш О йиберген Адамгъа сизин иман салмакълыгъыгъыздыр , — деп жавап бере Иса .
43006030	Олар Исагъа булай дейлер : — Гёрюп , Сагъа иман салсын учун , Сен бизге не аламат гёрсетмеге боласан ? Не иш этежексен ?
43006031	Бизин ата бабаларыбыз дангылда кёкден тюшген манна деген азыкъны ашап тургъанлар . Сыйлы Язывларда язылгъаны йимик , « Ашамакъ учун , О олагъа кёкден азыкъ берген » .
43006032	Иса олагъа булай дей : — Гертисин сёйлеймен сизге : кёкден сизге азыкъны Муса бермеген , сизге кёкден герти азыкъны береген Мени Атамдыр .
43006033	Кёкден гелген ва бу дюньягъа яшав гелтиреген Ким буса , О Аллагь берген азыкъдыр .
43006034	— Я Рабби , энниден сонг да даим бизге шолай азыкъны берип тур ! — дей олар Огъар .
43006035	Иса да олагъа булай дей : — Яшав гелтиреген азыкъ Менмен . Мени яныма гелген бир заманда да ач болмас . Магъа иман салгъан бир заманда да сувсамас .
43006036	Амма Мен сизге алда да айтдым : сиз Мени гёрдюгюз , амма иман салмадыгъыз !
43006037	Оьзлени Атам Магъа тапшургъан адамлар бары да Мени яныма гележеклер . Мени яныма гелгенлени де Мен бир заманда да гери урмасман .
43006038	Неге тюгюл де , Мен кёклерден Оьзюм сюйгенни этмек учун тюгюл , Мени йиберген Атам сюйгенни этмек учун гелгенмен .
43006039	Мени Йибергенни сюегени шудур : Оьзю Магъа тапшургъанланы гьеч бириси де тас болмасын , Мен къыяматгюн оланы барысын да тирилтежекмен .
43006040	Атамны сюегени — Уланын гёрюп , Огъар иман салагъан гьар ким даимлик яшавну алмакъдыр . Шо заман къыяматгюн Мен оланы тирилтежекмен .
43006041	« Мен кёкден гелген азыкъман » , — дегени саялы , ягьудилер Огъар разисизлигин билдирмеге башлайлар .
43006042	— Атасын ва анасын биз таныйгъан Юсупну уланы Иса тюгюлмю Бу ? « Мен кёкден гелгенмен » , — деп гьали О нечик айтма бола ? — деп сорайлар .
43006043	Иса олагъа булай жавап бере : — Хонтурланмагъыз .
43006044	Мени йиберген Атам къуршамай туруп , Мени яныма бирев де гелмеге болмас . Мени яныма гелгенни Мен къыяматгюн тирилтежекмен .
43006045	Пайхаммарланы китапларыны биринде язылгъан кюйде , « Оланы барын да Аллагь уьйретежек » . Атама тынглап , Ондан уьйренген гьар ким Мени яныма гележек .
43006046	Булай демек Атаны инсан гёрген демек тюгюл . Аллагь йиберип гелген Менден башгъа Ону бирев де гёрмеди . Атамны янгыз Мен гёрдюм .
43006047	Гертисин сёйлеймен сизге : Магъа иман салагъанны даимлик яшаву бола .
43006048	Яшав береген азыкъ Менмен .
43006049	Сизин ата бабаларыгъыз дангылда манна ашагъан , амма оьлгенлер .
43006050	Кёкден гелген азыкъ буса олай тюгюл : ону ашагъанлар бир заманда да оьлмежеклер .
43006051	Кёкден гелген яшав береген азыкъ Менмен . Ону ким ашаса да , даим яшап къалажакъ . Дюньядагъылар даимлик яшав алсын учун , Мен бережек азыкъ Мени къаркъарамдыр .
43006052	Шо заман ягьудилер : — Бу Адам бизге ашамагъа Оьзюню этин нечик бере ? — деп , бир бири булан эришмеге башлай .
43006053	Иса да олагъа булай дей : — Гертисин сёйлеймен сизге : эгер сиз Инсанны Уланыны къаркъарасын ашап , къанын ичмесегиз , сизде яшав болмажакъ .
43006054	Мени къаркъарамны ашап , къанымны ичегенни даимлик яшаву болур . Къыяматгюн Мен ону тирилтермен .
43006055	Мени къаркъарам — герти азыкъ , Мени къаным да — герти ичеген зат .
43006056	Мени къаркъарамны ашап , къанымны ичеген Мени булан бирликде болур , Мен буса ону булан бирликде болурман .
43006057	Яшав береген Атам Мени йибергени йимик ва Мен Атам себепли болуп яшайгъаным йимик , къаркъарамны ашайгъанлар да Мен себепли болуп яшап къалажакълар .
43006058	Кёкден гелген азыкъ муна шолайдыр . О сизин ата бабаларыгъыз ашагъаны йимик тюгюл . Ата бабаларыгъыз шо азыкъны ашагъан сонг да оьлген буса , бу азыкъны ашайгъанлар даим яшап къалажакълар .
43006059	Иса бу сёзлени Капернагьумда синагогда айта .
43006060	Ону якъчыларыны бир хыйлылары муну эшитгенде : — Булай уьйретивню къабул этмеге къыйын . Ону ким къабул этмеге бола ? — деп сёйлейлер .
43006061	Бу сёзлеге якъчылары хонтурлангъанын англагъан Иса олагъа : — Бу Мени сёзлерим сизин уьркдюреми ?
43006062	Шолай болгъанда , Мени , Инсанны Уланын , Оьзю алда болгъан ерине къайтып гётерилегенин гёрсегиз , нечик болур ?
43006063	Яшав гелтиреген янгыз Ругьдур , мунда инсанны гючю ёкъдур . Мен сизге сёйлеген сёзлерде яшав гелтиреген Ругь бардыр .
43006064	Амма сизин арагъызда инанмайгъанлар да бар , — дей . Ким инанмайгъанны ва Оьзюне ким хыянатлыкъ этежекни Иса башынданокъ билген .
43006065	Сонг Иса : — Мен буланы сизге айтгъаным , Атам йибермей туруп , гьеч бирев де Мени яныма гелме болмайгъаны саялыдыр , — дей .
43006066	Шо замандан сонг Исаны якъчыларыны бир кёплери Ону къоялар ва дагъы Ону булан бармайлар .
43006067	Шо заман Иса он эки де якъчысына : — Сиз де сама гетмеге сюймеймисиз ? — деп сорай .
43006068	— Я Рабби ! Биз кимни янына барайыкъ ? Даимлик яшав береген сёзлер Сеникидир .
43006069	Сен Аллагьны Сыйлысы экенингни де биз гьали билебиз . Сагъа иман да салабыз , — деп жавап бере Петер Огъар .
43006070	— Сизин , он эки де якъчымны , сайлагъан Мен тюгюлменми ? Амма арагъыздан биригиз иблис болуп чыгъажакъ , — дей Иса олагъа .
43006071	Муну О Симон Искариетни уланы Ягьуданы гьакъында айтгъан . Неге тюгюл де , он эки якъчысыны бири буса да , Ягьуда Исагъа хыянатлыкъ этежек .
43007001	Сонг Иса Галилеяда айланмагъа башлай . О Ягьудеяда айланмагъа сюймей , неге тюгюл ягьудилер Ону оьлтюрмеге хыял эте болгъан .
43007002	Ягьудилени Чатырлар байрамы ювукълашып геле .
43007003	Инилери Огъар : — Мундан гетип , Ягьудеягъа бар ! Сен этеген ишлени якъчыларынг да гёрсюнлер .
43007004	Оьзю белгили болма сюеген адам этеген ишлерин яшыртгъынлыкъда сакъламас . Бу ишлени Сен эте болгъан сонг , Оьзюнгню дюньягъа да ачыкъ эт ! — дей .
43007005	Гьатта инилери де Огъар иман салып битмей болгъанлар .
43007006	— Мени заманым гьали де етишип битмеген , сизге буса гьар не заман да къыйыша .
43007007	Сизин дюнья гёрюп ярамайгъан болмас . Мени буса дюнья гюнагь ишлер этегенине шагьатлыкъ этегеним саялы гёрюп ярамай .
43007008	Сиз байрамгъа оьзюгюз барыгъыз , Мен буса бу байрамгъа бармайман . Мени заманым гьали де етишип битмеген , — дей Иса олагъа .
43007009	Булай да айтып , Иса Галилеяда къала .
43007010	Инилери байрамгъа гетгенде , Иса да онда бара , тек ачыкъ ачыкъдан тюгюл , яшыртгъынлай бара .
43007011	Ягьудилени башчылары Ону байрамда излеп айланалар . « Къайдадыр шо Адам ? » — деп ахтарып сорап туралар олар .
43007012	Халкъны арасында Ону гьакъында хыйлы эришивлюклер де юрюле . « О яхшы Адам » , — дей бирлери . « Тюгюл , О халкъны алдата » , — дей башгъалары .
43007013	Амма ягьудилени башчыларындан къоркъуп , Ону гьакъында бирев де ачыкъдан сёйлемей .
43007014	Байрам орталашып турагъанда , ибадатханагъа барып , Иса онда халкъгъа Аллагьны каламын англатмагъа башлай .
43007015	— Бу Адам о затлар булан бир де машгъул болмагъан чы . Мунча затны къайдан биле ? — деп тамашалыкъ эте ягьудилер .
43007016	Иса олагъа булай жавап бере : — Мен уьйретеген затлар Менден тюгюл , Мени Йибергенден геле .
43007017	Эгер бирев Аллагь сюеген затны этмеге сюйсе , Мен уьйретеген затлар Аллагьдан гелгенми , ёгъесе олар Менден Оьзюмденми — шону билежек .
43007018	Оьзюнден сёйлейген оьзюне макътавлукъ ахтарыр . Оьзюн Йибергенге макътав гелтирмеге сюеген гьакъ юрекден айланыр . Ону юрегинде ялгъан ёкъдур .
43007019	Сизге Къанунну Муса бермедими ? Амма сизин гьеч биригиз де Къанунну кютмейсиз ! Мени не учун оьлтюрмеге сюесиз ?
43007020	— Сен жинлисен . Сени оьлтюрмеге сюеген кимдир ? — деп сорай халкъ .
43007021	Иса олагъа булай жавап бере : — Мен бир аламат иш гёрсетдим , сиз буса барыгъыз да тамаша болдугъуз .
43007022	Муса сизге уланларыгъызны сюннет этмекни буюргъан . ( Тек сюннет этмек Мусадан тюгюл , ата бабаларыбыздан . ) Сиз буса яшланы бир бирде сонгугюнлер де сюннет этесиз .
43007023	Мусаны буйругъун бузмайбыз деп , сонгугюнлер де яшланы сюннетлейген болгъан сонг , сонгугюн Мен адамны къаркъарасын сав этген деп , сиз Магъа не учун къазапланасыз ?
43007024	Тыш гёрюнюшюне къарап , дуван этмегиз , дуваныгъыз адилли болсун !
43007025	Бу заман ерусалимлилерден бирлери : — Башчылар оьлтюрмек учун ахтарып айланагъан Адам Бу сама тюгюлмю ?
43007026	Къарагъыз чы , адамлар булан О ачыкъдан сёйлей , Огъар буса бирев де бир зат да айтмай . Балики , Ону Месигь экенин башчылар гертиден де билгендир ?
43007027	Амма биз Бу Адам къайдан экенин билебиз . Месигь гелгенде буса , О къайдан гелгенни бирев де билмей къалажакъ , — деп сёйлемеге башлайлар .
43007028	Ибадатханада Аллагьны каламын англатагъанда , Иса къычырып булай дей : — Сиз Мени таныймысыз дагъы ? Мен къайдан экенимни де билемисиз ? Буса да Мен Оьзюмден гелмегенмен . Мени йиберген Атама инанмагъа ярай . Сиз Ону танымайсыз ,
43007029	амма Мен буса Ону таныйман . Мен Ону ягъындан гелгенмен , Мени йиберген де О .
43007030	Бу заман олар Ону тутмагъа къарайлар . Амма Огъар бирев де тийип болмай , неге тюгюл гьали де Ону белгиленген болжалы етишип битмеген болгъан .
43007031	Халкъны бир кёп яны , Огъар иман салып : « Месигь гелгенде , бизге Бу Адам гёрсетгенинден артыкъ аламатлар гёрсетежекми ? » — деп сёйлейлер .
43007032	Халкъ Исаны гьакъында сёйлейген затланы фарисейлер эшителер . Исаны тутмакъ учун , баш дин къуллукъчулар булан фарисейлер ибадатхананы къаравулларын йиберелер .
43007033	Иса буса олагъа булай дей : — Гьали де бираз заман Мен сизин булан туражакъман , сонг Мени Йибергенни янына гетежекмен .
43007034	Сиз Мени ахтаражакъсыз , амма тапмажакъсыз , неге тюгюл Мен бар ерге сиз гелмеге болмажакъсыз .
43007035	Шо заман ягьудилер оьз арасында : — Биз табып болмайгъан ерге О къайда бара экен ? Балики , О грек шагьарларда яшайгъан ягьудилени янына барып , греклеге Аллагьны каламын англатма сюедир ?
43007036	« Сиз Мени ахтаражакъсыз , амма тапмажакъсыз , неге тюгюл Мен бар ерге сиз гелмеге болмажакъсыз » , — дейген сёзлер нени англата ? — деп сёйлейлер .
43007037	Байрамны ахырынчы , инг аслу гюнюнде Иса , туруп , къычырып булай дей : — Эгер ким сувсагъан буса , яныма гелип ичсин !
43007038	Сыйлы Язывларда язылгъан кюйде , « Магъа иман салагъан гьар кимни ичинден яшав береген сувну булакълары агъажакъ » .
43007039	Бу сёзлени Иса Оьзюне иман салагъанлагъа гележек Аллагьны Ругьуну гьакъында айта . О заман адамлагъа Аллагьны Ругьу берилмеген болгъан , Иса да Аллагьны макътавлугъуна гётерилип битмеген болгъан .
43007040	Халкъны ичинден бирлери бу сёзлени эшитгенде : — Бу Адам — гертиден де пайхаммар , — дейлер .
43007041	— Бу Адам — Месигь , — дейлер башгъалары . — Болмас ! Месигь Галилеядан гелме герекми дагъы ?
43007042	Сыйлы Язывларда Месигь Давутну наслусундан , Давут яшагъан Байтлагьам шагьарда туважакъ деп язылмагъанмы дагъы ? — деп сорайлар бирлери .
43007043	Шолайлыкъда , халкъны арасында Ону гьакъында эришивлюклер тувулуна .
43007044	Олардан бирлери Исаны тутмагъа да сюелер , амма Огъар бирев де къол узатып болмай .
43007045	Шо заман ибадатхананы къаравуллары баш дин къуллукъчуланы ва фарисейлени янына къайталар . Къаравуллагъа : — Неге Ону тутуп алып гелмедигиз ? — деп сорайлар .
43007046	— Бу Адам йимик сёйлейген гиши бир заманда да болмагъандыр , — деп жавап берелер къаравуллар .
43007047	— О сизин де сама алдатмадымы ?
43007048	Башчылардан яда фарисейлерден бирев сама да Огъар иман салдымы ?
43007049	Къанундан англаву ёкъ саялы , бу къара халкъгъа налат болгъан , — дей фарисейлер олагъа .
43007050	Амма фарисейлени арасындан алда Исаны янына гелген Никодим олагъа :
43007051	— Бизин Къанунубузгъа гёре , бир башлап адамгъа тынгламай туруп ва о не этгенни билмей туруп , дуван этеми дагъы ? — дей .
43007052	— Сен де Галилеядан сама тюгюлмюсен ? Бир башлап Сыйлы Язывланы уьйрен , Галилеядан бир де пайхаммар чыкъмагъанны оьзюнг гёрюрсен , — деп жавап берелер огъар .
43007053	Сонг оланы гьариси уьйлерине къайта .
43008001	Иса буса Зайтун тавгъа бара .
43008002	Эртен тез О ибадатханагъа дагъы да геле ва бары да халкъ Ону янына жыйыла . Иса олтуруп олагъа Аллагьны каламын англатмагъа башлай .
43008003	Дин алимлер ва фарисейлер , Ону янына зина эте туруп тутулгъан бир къатынны гелтирип , ону бары да халкъны алдына чыгъаралар .
43008004	Исагъа булай дей : — Устаз , бу къатын зина эте туруп табулгъан .
43008005	Муса оьзюню Къанунунда бизге булайланы таш урушгъа тутмагъа буюргъан . Бугъар Сен не дерсен ?
43008006	Олар шону Исаны сынап къарамакъ учун ва берген жавабын Огъар Оьзюне къаршы къолламагъа онгайлыкъ тапмакъ учун сорайлар . Иса буса энкейип бармагъы булан ерде язывлар эте .
43008007	Огъар дагъы да къайтарып сорагъанда , О эретуруп йиберип : — Кимни гюнагьы ёкъ буса , шо адам о къатынгъа башлап таш атсын ! — дей .
43008008	О дагъы да энкейип , бармагъы булан ерде язывлар этмеге башлай .
43008009	Шону эшитгенде , къартлардан башлап барысы да бирини артындан бири чыгъып гетмеге башлай . Иса Оьзюню алдында орталыкъда токътагъан шо баягъы къатын булан янгыз къала .
43008010	Иса туруп огъар : — Гьей къатын , булар бары да къайда ? Сени бирев де гюнагьламадымы ? — деп сорай .
43008011	— Гьеч бирев де , Бийим , — дей къатын . — Мен де сени гюнагьламайман . Бар , дагъы гюнагь иш этмессен , — дей Иса огъар .
43008012	Сонг Иса халкъ булан дагъы да сёйлей . О : — Мен бу дюньягъа нюр тёгемен . Мени артым булан юрюген къарангылыкъда къалмас , яшав береген нюр даим ону булан болур , — дей .
43008013	О заман фарисейлер Огъар : — Сен Оьзюнг Оьзюнге шагьатлыкъ этесен . Сени шагьатлыгъынг гьакъ тюгюл , — дейлер .
43008014	Иса олагъа булай жавап бере : — Мен Оьзюм учун шагьатлыкъ этсем де , Мени шагьатлыгъым гьакъдыр , неге десегиз , Мен къайдан гелгенимни де , къайда барагъанымны да билемен . Сиз буса Мени къайдан гелгенимни де , къайда барагъанымны да билмейсиз .
43008015	Сиз инсанны гёзюнден къарап дуван этесиз . Мен буса биревге де дуван этмеймен .
43008016	Эгер Мен дуван этсем де , Мени дуваным гьакъ , неге тюгюл бу дуванымда Мен янгыз тюгюлмен , Мени булан Мени йиберген Атам да бар .
43008017	Эгер эки адам бир затны токъташдыра буса , оланы шагьатлыгъы гьакъ гертидир деп язылгъан сизин Къанунугъузда да .
43008018	Мен Оьзюмню гьакъымда Оьзюм шагьатлыкъ этемен , Мени йиберген Атам да Мени гьакъымда шагьатлыкъ эте .
43008019	О заман Огъар : — Сени Атанг къайдадыр ? — деп сорайлар . — Сиз не Мени , не Атамны танымайсыз . Сиз Мени таный болгъан эдигиз буса , Атамны да таныр эдигиз , — деп жавап бере Иса .
43008020	Бу сёзлени Иса ибадатханада Аллагьны каламын англатагъанда , хазна сандыкъны къырыйында сёйлей . Ону бирев де тутмай , неге тюгюл Ону заманы гелип битмеген болгъан .
43008021	Иса дагъы да олагъа булай дей : — Мен сизин къоюп гетемен , сиз буса Мени ахтаражакъсыз , амма оьзюгюзню гюнагьларыгъыз булан оьлюп гетежексиз . Мен барагъан ерге сиз гелип болмажакъсыз .
43008022	Шо заман ягьудилер : — О Оьзю Оьзюн оьлтюреми экен ? « Мен барагъан ерге сиз гелип болмажакъсыз » , — деп нени гьакъында айта экен ? — деп бир бирине сорайлар .
43008023	Иса олагъа булай дей : — Сиз тюпдеги дюньядансыз , Мен буса оьрденмен . Сиз бу дюньядансыз , Мен буса бу дюньядан тюгюлмен .
43008024	Шо саялы Мен сизге : « Оьзюгюзню гюнагьларыгъыз булан оьлюп гетежексиз ! » — деп айтдым . Мен гертиден де Ким экениме инанмасагъыз , сиз барыгъыз да оьзюгюзню гюнагьларыгъыз булан оьлюп гетежексиз .
43008025	— Шолай буса , Сен кимсен дагъы ? — деп сорайлар Огъар . Иса булай жавап бере : — Башдан берли Мен Оьзюм киммен деп айтгъан бусам , Шоман .
43008026	Сизин гьакъыгъызда айтмагъа ва сизин айыпламагъа кёп затларым бар . Мени Йибергенни сёзлери гьакъ гертидир , Мен де Ондан эшитгенлеримни дюньягъа билдиремен .
43008027	Олар Атасыны гьакъында О оьзлеге не айтгъанны англамайлар .
43008028	Шо саялы Иса олагъа булай дей : — Мени , Инсанны Уланын , сиз гётергенде , Мен гертиден де Ким экенимни , Мен Оьзюмден бир зат да этмейгенимни , бу сёзлени Атам уьйретгени йимик сёйлейгенимни билежексиз .
43008029	Мени Йиберген даим Мени булан . О Мени янгыз къоймай . Мен даим О ушатагъан ишлени этемен .
43008030	Иса бу сёзлени айтагъанда , кёплер Огъар иман салалар .
43008031	Иса Оьзюне иман салгъан ягьудилеге булай дей : — Эгер Мени сёзюме тынглап юрюсегиз , сиз герти якъчыларым боларсыз .
43008032	Сиз гьакъ гертиликни билерсиз ва гьакъ гертилик сизин азат этер .
43008033	— Биз Ибрагьимни наслусунданбыз , бир заманда да биревню де къуллары да болмагъанбыз ! « Сиз азат болажакъсыз » , — деп Сен нечик сёйлейсен ? — дейлер олар .
43008034	Иса олагъа булай жавап бере : — Гертисин сёйлеймен сизге : гюнагь иш этеген гьар ким гюнагьны къулудур .
43008035	Амма есини ожагъында къул даимге къалмас , Уланы буса онда даимге къалажакъ .
43008036	Шогъар гёре Мен , Аллагьны Уланы , сизге азатлыкъ берсем , сиз гертиден де азат болажакъсыз .
43008037	Сиз Ибрагьимни наслусундан экенигизни билемен , амма сиз Мени оьлтюрмеге сюесиз , неге тюгюл Мен уьйретеген затланы къабул этмейсиз .
43008038	Мен сизге Атам Магъа гёрсетген затланы гьакъында сёйлеймен . Сиз буса оьзюгюзню атагъыз айтагъан затланы этесиз .
43008039	— Бизин атабыз — Ибрагьим , — дейлер ягъудилер . — Эгер сиз Ибрагьимни авлетлери болгъан эдигиз буса , Ибрагьим этеген ишлени этер эдигиз .
43008040	Сиз буса гьали Мени , Аллагьдан эшитген гьакъ гертини сизге сёйлейген Адамны , оьлтюрмеге сюесиз . Ибрагьим шолай этмеди !
43008041	Сиз оьзюгюзню атагъыз этген ишни этесиз , — дей Иса олагъа . — Биз пич тувмагъанбыз ! Бизин бир Атабыз бар , О да Аллагьдыр , — деп жавап берелер ягьудилер Огъар .
43008042	— Эгер Аллагь сизин Атагъыз эди буса , сиз Мени сюер эдигиз . Мен Аллагьны янындан гелдим , гьали буса мундаман . Мен Оьзюмден гелмедим , Мени О йиберди .
43008043	Мен айтагъанымны сиз неге англамайсыз ? Неге тюгюл де , Мени сёзлеримни къабул этмеге болмайсыз .
43008044	Сизин атагъыз иблисдир , сиз де о атагъызны хыялларын кютмеге сюесиз . О башдан берли де адам оьлтюрювчю болду ва бир заманда да гьакъ гертини яны болмады , неге тюгюл онда оьзюнде де гьакъ герти ёкъ . О ялгъан айтагъанда , оьзюню ана тилинде сёйлей , неге тюгюл о оьзю де ялгъанчы , ялгъанланы да атасы .
43008045	Мен янгыз гьакъ гертини сёйлейгеним саялы , сиз Магъа инанмайсыз .
43008046	Сизин къайсыгъыз Мени гюнагьлы деп айыплама боласыз ? Мен гьакъ гертини сёйлей бусам , сиз Магъа неге инанмайсыз ?
43008047	Аллагьныки болгъанлар Ону сёзлерине тынглар . Сиз Аллагьныки тюгюлсюз , шо саялы Мени сёзлериме тынгламайсыз , — дей Иса олагъа .
43008048	Ягьудилер Огъар булай дейлер : — Сен бир жинли самариялысан . Биз Сагъа тюзюн айтабыз .
43008049	— Мен жинли тюгюлмен . Мен Атама гьюрмет этемен , сиз буса Мени хорлайсыз .
43008050	Мен Оьзюм учун макътавлукъ ахтарып айланмайман . Амма Мени учун шо макътавлукъну ахтарагъан Башгъасы бар . О буса тюз дуван эте .
43008051	Гертисин сёйлеймен сизге : ким Мени айтгъанымны этип юрюсе , бир заманда да оьлюм гёрмежек , — дей Иса .
43008052	— Сен жинли экенге биз гьали лап тюшюндюк . Ибрагьим оьлген , пайхаммарлар да оьлгенлер . Сен буса : « Сени айтгъанынгны этип юрюгенлер оьлюм гёрмежек ! » — дейсен .
43008053	Буса Сен бизин оьлген атабыз Ибрагьимден де уллумусан ? Пайхаммарлар чы оьлген . Сен Оьзюнгню киммен деп гьисап этесен ? — деп сорайлар ягьудилер .
43008054	— Эгер Мен Оьзюмню макътасам , Мени макътавум бир гьеч зат болур . Мени макътавлу этеген Атамдыр . Сиз О сизин Аллагьыгъыз дейсиз .
43008055	Сиз Ону бир заманда да танымагъансыз , Мен буса Ону таныйман . Эгер Мен Ону танымайман деп айтсам , Мен де сизин йимик ялгъанчы болур эдим . Мен Ону таныйман ва Ону айтгъанын этемен .
43008056	Сизин атагъыз Ибрагьим Мен гелген гюнню гёрюрмен деп сююнген . О шо гюнню гёрген ва ондан сююнген ! — деп жавап бере Иса олагъа .
43008057	— Сагъа элли йыл да болмай , Сен Ибрагьимни гёрдюнгмю дагъы ? — дейлер ягьудилер .
43008058	— Гертисин сёйлеймен сизге : Мен Ибрагьим тувгъунча да бар эдим , — дей Иса олагъа .
43008059	Шо заман ягьудилер Огъар урмагъа къолларына ташлар алалар . Амма Иса яшына ва ибадатханадан гете .
43009001	Оьтюп барагъанда , Иса тувмадан сокъур бир адамны гёре .
43009002	Якъчылары Огъар : — Устаз , бу адам неге сокъур болуп тувгъан ? Гюнагь ишни ким этген : оьзюмю яда ата анасымы ? — деп сорайлар .
43009003	Иса булай жавап бере : — Не бу оьзю , не ата анасы гюнагь иш этмеген . Аллагь ондан таба Оьзюню къудратын гёрсетип болсун учун , ону сокъур болуп тувдургъан .
43009004	Гюн битип къалгъынча , Мени Йибергенни ишлерин этмеге герекбиз . Гече болгъанда бирев де ишлемеге болмас .
43009005	Бу дюньяда Мен бар чакъы Мен дюньягъа Нюр тёгемен .
43009006	Бу сёзлени айтгъан сонг , О ерге тюкюрюп , тюкюрюкге хумну булгъап , балчыкъ эте . Шо балчыкъны сокъурну гёзлерине сюрте .
43009007	Сокъургъа : — Бар энни , Силогьам гьавузунда жувун , — дей ( Силогьам демек « Йиберилип гелген » демекдир ) . Сокъур да барып жувуна ва ону гёзлери гёреген болуп къала .
43009008	Хоншулары ва ону сокъур гьалда садагъа тилеп тургъанын гёрген адамлар : — Бу олтуруп садагъа тилеп турагъан адам тюгюлмю ? — деп сёйлейлер .
43009009	— Дюр , бу шо адам , — дейлер бирлери . — Тюгюл , тек огъар ошай , — дейлер башгъалары . — Шо сокъур адам менмен , — дей сокъур .
43009010	— Олай буса , нечик гёреген болдунг дагъы ? — деп сорайлар огъар .
43009011	О булай жавап бере : — Иса деген Адам Оьзюню тюкюрюгюне хумну булгъап , балчыкъ этип , гёзлериме сюртдю . Сонг : « Бар энни , Силогьам гьавузунда жувун » , — деп айтды . Мен де барып жувунуп , гёреген болуп къалдым .
43009012	— О Адам къайдадыр ? — деп сорайлар огъар . — Билмеймен , — деп жавап бере о .
43009013	Башда сокъур болгъан шо адамны фарисейлени янына алып гелтирелер .
43009014	Иса балчыкъ сюртюп ону гёзлерин гёреген этген гюн сонгугюн болгъан .
43009015	Фарисейлер о нечик гёреген болгъанын сорама башлайлар . О да фарисейлеге : — О мени гёзлериме балчыкъ сюртдю , сонг мен жувунуп , гёреген болуп къалдым , — дей .
43009016	Фарисейлени бирлери : — Бу Адам Аллагьдан йиберилип гелмеге кюй ёкъ . О сонгугюнню адатын юрютмей , — дейлер . — Аллагь йиберип гелген адам тюгюл буса , булай аламатланы нечик этме бола дагъы ? — дейлер башгъалары . Шону уьстюнден оланы арасында эришивлюк де бола .
43009017	Шо заман сав болгъан сокъургъа : О Адам сени гёзлерингни ачды дейсен сен . Ону гьакъындан сен не айтма боласан ? — деп дагъы да сорайлар . — О Адам — Пайхаммар , — деп жавап бере о .
43009018	Бу адам алда сокъур болуп , гьали гёреген болгъанына ягьудилени башчылары нечик де инанмайлар , шо саялы ону ата анасын чакъырып гелтиртелер .
43009019	Сонг олагъа : — Бу сизин уланыгъызмы ? Сиз бу сокъур болуп тувгъан дейсиз . Гьали бу нечик гёреген болуп къалгъан дагъы ? — деп сорайлар .
43009020	— Бу бизин уланыбыз экенни ва сокъур болуп тувгъанын биз билебиз .
43009021	Амма о нечик гёреген болгъанын , ону гёзлерин ким ачгъанны биз билмейбиз . Огъар оьзюне сорап къарагъыз . О гьакъылбалыкъ болгъан , оьзюню гьакъында оьзю сёйлесин , — деп жавап берелер ата анасы .
43009022	Ягьудилени башчыларындан къоркъагъаны саялы , ону ата анасы шолай жавап бере . Неге тюгюл де , Иса Месигь экенни ачыкъдан мюкюрлюк этген гьар гишини синагогдан къуваламакъ деп , ягьудилер алданокъ къарар чыгъаргъан болгъан .
43009023	Ону ата анасы : « О гьакъылбалыкъ болгъан . Огъар оьзюне сорап къарагъыз » , — деп айтгъаны да муна шо саялы .
43009024	Алда сокъур болгъан шо адамны бирдагъы да чакъырып , огъар : — Аллагьны атын тутуп ант эт ! О Адам гюнагь ишлер этегенни биз билебиз , — дейлер .
43009025	— О гюнагь ишлер этегенни яда этмейгенни мен билмеймен , тек мен бир затны билемен : башда мен сокъур эдим , гьали буса гёремен , — деп жавап бере о ягьудилеге .
43009026	— О сагъа не этди ? Гёзлерингни нечик ачды ? — деп сорайлар огъар бирдагъы керен .
43009027	— Мен сизге айтдым чы , сиз буса тынгламадыгъыз . Сиз шону гьакъында бирдагъы да неге эшитмеге сюесиз ? Ёгъесе , сиз де Ону якъчылары болма сама сюймеймисиз ? — деп жавап бере о .
43009028	Шо заман ягьудилени башчылары , ону мысгъыллап : — Ону якъчысы сенсен ! Биз Мусаны якъчыларыбыз !
43009029	Биз Аллагь Муса булан сёйлегенин билебиз , О Адам къайдан гелгенин буса билмейбиз , — дейлер .
43009030	Гёзлери ачылгъан адам олагъа : — Ону къайдан гелгенин сиз билмейгенигиз тамаша . Мени гёзлеримни ачгъан О чу .
43009031	Аллагь гюнагь ишлер этгенлеге тынгламайгъанны биз билебиз . Аллагь Оьзюнден къоркъуп ва Оьзю айтгъанны этип юрюйгенлеге тынглай .
43009032	Ким буса да бирев тувмадан сокъур бир адамны гёреген этген деп бир заманда да эшитилмеген .
43009033	Эгер Бу Адам Аллагьдан йиберилип гелмеген эди буса , О гьеч бир зат да этип болмас эди , — деп жавап бере .
43009034	Ягьудилер огъар : — Тувмадан гюнагьгъа да батып , гьали сен бизин уьйретмеге къараймысан ? — деп жавап берип , ону синагогдан къувалап чыгъаралар .
43009035	Олар бу адамны синагогдан къувалагъанны эшитип ва ону излеп табып , Иса огъар : — Сен Инсанны Уланына иман саламысан ? — деп сорай .
43009036	— Бийим ! Магъа О Ким экенин айт , мен де Огъар иман саларман , — дей о .
43009037	— Сен Ону гёрдюнг , гьали сени булан сёйлеп турагъан да Одур , — дей Иса огъар .
43009038	— Я Рабби , иман саламан , — деп , сужда эте о .
43009039	— Мен бу дюньягъа гёрмейгенлер гёрсюн , гёрегенлер гёрмейген болсун деп дуван этмеге гелгенмен , — дей Иса .
43009040	Ону янында болгъан фарисейлер бу сёзлени эшитгенде , Огъар : — Бизин де Сен сокъурлар деп гьисап этемисен ? — дейлер .
43009041	Иса олагъа булай дей : — Эгер сиз сокъурлар болгъан бусагъыз , Аллагьны алдында сизин айыбыгъыз болмас эди . Амма сиз : « Биз гёребиз » , — дейсиз . Шолай болгъанда , сизин гюнагьларыгъыз сизин уьстюгюзде къала .
43010001	Иса булай дей : — Гертисин сёйлеймен сизге : къойлар турагъан гюренге , къапусундан таба гирмей , башгъа ерден таба гиреген гиши уручу ва талавурчудур .
43010002	Къапудан гиреген гиши буса сиривню къойчусудур .
43010003	Къаравулчу огъар къапуну ача , къойлар ону тавушун таный . О къойланы атларын айтып чакъырып , оланы гюренден къыргъа чыгъара .
43010004	Бары да къойларын чыгъаргъанда , къойчу сиривню алды булан юрюй , къойлар буса ону арты булан бара , неге тюгюл олар ону тавушун таный .
43010005	Амма олар ят гишини арты булан бир заманда да бармажакъ , ондан къачажакъ , неге тюгюл ону тавушу олагъа таныш тюгюл .
43010006	Иса ягьудилеге бу масалны айта . Амма олар О не айтма сюегенни англамайлар .
43010007	Шо саялы Иса олагъа дагъы да булай дей : — Гертисин сёйлеймен сизге : къой гюренни къапусу Менмен .
43010008	Менден алда гелгенлер барысы да — уручулар ва талавурчулар , шо саялы къойлар олагъа тынгламагъан .
43010009	Мен къапуман . Ким Менден таба оьтюп гирсе , о къутулар . О къапудан гирер , чыгъар ва оьзюне отлав табар .
43010010	Уручу янгыз урламакъ учун , оьлтюрмек ва ёкъ этмек учун геле . Мен буса инсанлар яшама , мол яшама болсун учун гелгенмен .
43010011	Мен яхшы къойчуман . Яхшы къойчу оьзюню къойлары учун жанын да аямай .
43010012	Ялгъа тутулгъан адам герти къойчу тюгюл . Къойлар онуки тюгюл . Бёрюню гелегенин гёргенде , о къойланы къоюп къача . Бёрю де , къойланы тутуп , паралай .
43010013	Ону къойларда гьайы ёкъ , неге тюгюл о ялчы .
43010014	Мен яхшы къойчуман . Оьзюмню къойларымны таныйман . Къойларым да Мени таный .
43010015	Тап шо кюйде Атам Мени таный , Мен де Ону таныйман . Къойларым учун Мен жанымны да аямасман .
43010016	Мени бу сиривден къайры башгъа къойларым да бар . Мен оланы да гелтирме герекмен . Олар Мени тавушума тынглажакъ ва бир сирив , бир къойчу болажакъ !
43010017	Жанымны янгыдан къайтарып алмакъ учун берегеним саялы , Атам Мени сюе .
43010018	Мени жанымны бирев де чыгъарып алмай . Мен ону Оьзюм сююп беремен . Мени жанымны бермеге ихтиярым бар ва ону янгыдан къайтарып алмагъа ихтиярым бар . Буланы этмеге Магъа Атам буйрукъ этди .
43010019	Бу сёзлерден сонг ягьудилени арасында дагъы да эришивлюклер башлана .
43010020	Оланы кёплери : — О жинли болгъан , гьакъылын тас этген . Огъар неге тынглайсыз ? — дей .
43010021	Бу жинли гишини сёзлери тюгюл , жинли адам сокъур адамгъа гёз ачдырып болмас , — дей башгъалары .
43010022	Шо вакътилерде Ерусалимде Ибадатхананы Янгыртывуну байрамы башлана . Шо къыш вакъти бола .
43010023	Иса ибадатхананы абзарында Сулайманны гётермесинде юрюп айлана .
43010024	Мунда ягьудилер , Исаны айланасына жыйылып , Огъар : — Къачан болгъунча Сен бизин чыдамлыгъыбызны сынап туражакъсан ? Эгер Сен Месигь бусанг , тувра айтып къой , — дейлер .
43010025	Иса олагъа булай жавап бере : — Мен сизге айтдым , сиз инанмадыгъыз . Атамны аты булан Мен этеген ишлер Мени гьакъымда шагьатлыкъ эте .
43010026	Амма сиз Магъа инанмайсыз , неге тюгюл сиз Мени сиривюмдеги къойлардан тюгюлсюз .
43010027	Мени къойларым тавушума тынглай , Мен оланы таныйман , олар да Мени артыма тюше .
43010028	Мен олагъа даимлик яшав беремен . Олар бир заманда да оьлмежек , бирев де оланы Мени къолумдан чыгъарып да алмас .
43010029	Оланы Магъа берген Атам бары да затдан уьстдедир . Оланы Атамны къолундан чыгъарып алмагъа гьеч биревню де гючю етмес .
43010030	Мен де , Атам да бирбиз .
43010031	Ону дагъы да таш урушгъа тутмакъ учун , ягьудилер ерден ташлар алалар .
43010032	Иса олагъа : — Мен сизге Атам Магъа тапшургъан бир хыйлы яхшы ишлени этип гёрсетдим . Бу ишлерден къайсы саялы сиз Мени таш урушгъа тутмагъа сюесиз ? — дей .
43010033	— Биз Сени таш урушгъа тутмагъа сюегенибиз яхшы ишлеринг саялы тюгюл , Сен капирлик этегенинг саялы . Инсан да болуп Оьзюнгню Аллагь этип гёрсетегенинг саялы , — деп жавап бере ягьудилер Огъар .
43010034	Иса олагъа булай дей : — Сизин Къанунугъузда : « Мен сизге аллагьлар деп айтдым » , — деп язылмагъанмы дагъы ?
43010035	Аллагь Оьзюню каламы етишгенлеге аллагьлар деп айтгъан . Сыйлы Язывлар гючюн тас этгенми дагъы ?
43010036	Аллагь Мени танглап бу дюньягъа йиберди . Шолай болгъан сонг : « Аллагьны Уланыман » , — дейгеним саялы , « Капирлик этесен » , — деп нечик айтма боласыз ?
43010037	Эгер Мен Атамны ишлерин этмей бусам , Магъа инанмагъыз !
43010038	Эгер Мен Атамны ишлерин эте бусам , Магъа инанмай бусагъыз да , Мен этеген ишлеге инаныгъыз . Шо заман сама Атам Мени булан бирликде , Мен буса Атам булан бирликде экенибизни англарсыз .
43010039	Шо заман ягьудилер Исаны дагъы да тутмагъа айланалар , амма О олардан сыпкъырылып гете .
43010040	Иса дагъы да Ёрдан оьзенни ари ягъына , алда Ягьия , халкъны сувгъа чомуп , Аллагьгъа тапшурагъан ерге чыгъып гете ва онда бир нечакъы заман къала .
43010041	Кёплер Ону янына гелелер . Адамлар : « Ягьия бир заманда да бир аламат да гёрсетмеди , амма Бу Адамны гьакъында о айтгъан бары да зат гьакъ » , — дейлер .
43010042	Шонда болгъанланы бир хыйлылары Огъар иман салалар .
43011001	Лазар деген бирев авругъан болгъан . О Мариям ва Марта деген къызардашлары булан Байтания деген юртда яшай болгъан .
43011002	Мариям Рабби Исаны аякъларына арив ийисли майлар сюртюп , чачлары булан сыйпап къурутажакъ къатын болгъан . Ону Лазар деген эркъардашы авругъан болгъан .
43011003	Къызардашлар Исагъа : — Я Рабби , Сени сюеген адамынг авруй , — деп хабар йибере .
43011004	Муну эшитгенде , Иса : — Бу оьлюр аврув тюгюл , Аллагьны макътавлугъу учун , ондан таба Аллагьны Уланы макътав къазансын учун йиберилген аврув , — дей .
43011005	Иса Мартаны , ону къызардашын ва Лазарны сюе болгъан .
43011006	Лазарны авруйгъанын эшитгенде , Иса Оьзю токътагъан еринде дагъы да эки гюн къала .
43011007	Сонг О якъчыларына : — Дагъы да Ягьудеягъа барайыкъ , — дей .
43011008	— Устаз ! Бираз алдын ягьудилер Сени таш урушгъа тутма сюйген эдилер , Сен буса дагъы да къайтып онда барма сюемисен ? — дейлер якъчылары Огъар .
43011009	— Гюнде он эки сагьат болмаймы ? Гюндюз юрюйген адам сюрюнмей , неге тюгюл о бу дюньяны ярыгъын гёре .
43011010	Гече юрюген сюрюне , неге тюгюл ярыкъ болмай , — деп жавап бере Иса .
43011011	Шолай да айтып , О : — Бизин къурдашыбыз Лазар юхлай , Мен барып ону уятайым , — деп къоша .
43011012	— Я Рабби , юхлап болгъан буса , о къолайгъа къайтар , — дейлер якъчылары .
43011013	Иса Лазарны оьлюмю гьакъында айтгъан болгъан , олар буса ону гертиден де юхлайгъаны гьакъында сёйлей деп ойлашалар .
43011014	Шо заман Иса тувра булай дей : — Лазар оьлген .
43011015	Мени онда болмагъаныма сизин учун сююнемен . Гьали сизге Магъа иман салмагъа имканлыкъ болажакъ . Юрюгюз , энни ону янына барайыкъ .
43011016	Оьзюне Эгиз деп айтылагъан Тома Исаны якъчыларына : — Юрюгюз , Ону булан бирче биз де оьлейик ! — дей .
43011017	Гелгенде , Иса Лазар къабурда ятагъаны дёрт гюн болагъанны биле .
43011018	Байтания Ерусалимден уьч чакъырым мезгил ариде ерлешген болгъан .
43011019	Эркъардашы оьлгени саялы , гёнгюн алмакъ учун , ягьудилени бир кёплери Мартаны ва Мариямны янына гелелер .
43011020	Исаны гелегенин эшитгенде , Марта шоссагьат Ону къаршылама чыгъа , Мариям буса уьйде олтуруп къала .
43011021	Шо заман Марта Исагъа : — Я Рабби , эгер Сен мунда болгъан эдинг буса , эркъардашым оьлмес эди !
43011022	Гьали де мен билемен , Аллагьдан Сен не зат тилесенг де , Аллагь Сагъа бережек , — дей .
43011023	— Сени эркъардашынг къайтып тирилежек , — дей Иса огъар .
43011024	— Билемен , къыяматгюн оьлюлер тирилегенде , тирилежек , — дей Марта Огъар .
43011025	— Тирилив де , яшав да Менмен . Магъа иман салагъан оьлгенден сонг да яшажакъ .
43011026	Гьар бир яшайгъан адам ва Магъа иман салагъан адам бир заманда да оьлмежек . Бугъар сен инанамысан ? — дей Иса огъар .
43011027	Марта да Огъар булай дей : — Дюр , Раббим , инанаман . Бу дюньягъа гелмеге герекли Аллагьны Уланы ва Месигь Сенсен .
43011028	Бу сёзлени айтгъандан сонг , Марта , къызардашы Мариямны чакъырып , огъар яшыртгъын : — Устаз мунда . О сени чакъыра , — дей .
43011029	Шону эшитгендокъ , Мариям алгъасап Исаны янына бара .
43011030	Иса буса шо заман юртгъа гирип битмеген ва Оьзюн Марта къаршылагъан ерде болгъан .
43011031	Мариям булан бирче уьйде болгъан ва ону гёнгюн алма гелген ягьудилер , Мариям чалт туруп чыгъып гетгенни гёрелер . О гьали эркъардашына яс этмеге къабургъа барадыр деп ойлашып , ону арты булан чыгъалар .
43011032	Иса бар ерге гелип , Ону гёргенде , Мариям Ону аякъларына баш уруп , Огъар : — Я Рабби , эгер Сен мунда болгъан эдинг буса , эркъардашым оьлмес эди , — дей .
43011033	Ону йылайгъанын ва ону булан бирче гелген йылайгъан ягьудилени гёргенде , Иса Оьзю де бек пашман бола ва Ону юреги гьалек бола .
43011034	— Ону къайда гёмдюгюз ? — деп сорай Иса . — Я Рабби , юрю , барайыкъ , биз гёрсетербиз , — дейлер Огъар .
43011035	Иса йылап йибере .
43011036	Шо заман ягьудилер : — Гёремисиз , Бу ону нечик сюе болгъан экен ! — дейлер .
43011037	Олардан бирлери : — Сокъурну гёз ачдыргъан бу Адам о гиши оьлмесин учун бир зат да этип болмасмы эди экен ? — дейлер .
43011038	Иса къайтып юреги бек гьалек гьалында къабурну янына геле . Шо къабур алдына таш салынгъан бир анакъ болгъан .
43011039	Иса : — Ташны тайдырыгъыз ! — дей . Оьлгенни къызардашы Марта Огъар : — Я Рабби , онда яман ийис бардыр , о оьлгенли чи дёрт гюн бола , — дей .
43011040	— Иман сала бусанг , Аллагьны макътавлугъун гёрежексен деп Мен сагъа айтмадыммы ? — дей Иса огъар .
43011041	Оьлю ятгъан анакъны алдындан ташны тайдыралар . Гёзлерин кёкге къаратып , Иса булай дей : — Гьей Атам ! Мени эшитгенинг учун , Сагъа шюкюр этемен .
43011042	Сен Мени гьар заман эшитегенингни Мен билемен . Амма бу сёзлени мунда токътагъан халкъ учун , Мени Сен йибергенинге иман салсын учун айтдым !
43011043	Шону айтгъандан сонг , О : — Лазар , чыкъ ! — деп къычыра .
43011044	Оьлю де къолларына , бутларына кетен гебин чырмалгъан ва бетине явлукъ байлангъан гьалда къыргъа чыгъып геле . Иса олагъа : — Ону гебинин чечигиз . Къой , гетсин , — дей .
43011045	Шо заман Мариямны янына гелген ва Иса этгенни гёрген бир кёп ягьудилер Огъар иман салалар .
43011046	Олардан бирлери буса , фарисейлени янына гетип , Иса этген затланы олагъа айталар .
43011047	Шо заман баш дин къуллукъчулар ва фарисейлер ягьудилени мажлисин жыялар . — Гьали биз не этейик ? Бу Адам кёп аламатлар гёрсетип тура .
43011048	Эгер Ону булай къойсакъ , бютюн халкъ Огъар иман салажакъ . Шо заман румлулар гелип , бизин ибадатханабызны бузажакъ ва халкъыбызны дагъытажакъ , — деп сёйлейлер .
43011049	Олардан Кайафа деген бириси , шо йыл дин къуллукъчуланы башчысы болуп турагъаны , олагъа булай дей : — Сиз бир зат да англамайсыз !
43011050	Бютюн ягьуди халкъ оьлгюнче , халкъ учун бирев оьлсе , сизге яхшы болажагъын неге англап болмайсыз ?
43011051	Кайафа муну оьзюнден айтмай . О дин къуллукъчуланы башчысы болгъан , шогъар гёре ягьуди халкъны къутгъармакъ учун ( янгыз ягьуди халкъны да тюгюл , Аллагьны бютюн ер юзюне яйылгъан авлетлерин бирлешдирмек учун ) , Иса оьлежегин алданокъ айта .
43011052	
43011053	Шо гюнден башлап олар Исаны нечик оьлтюрейик деп ойлашма башлайлар .
43011054	Шо саялы Иса ягьудилени арасында ачыкъдан гёрюнмей . Ондан дангылны ювугъундагъы Эфраим деген бир юртгъа бара . Якъчылары булан онда тура .
43011055	Ягьуди Пасха байрам ювукълаша . Бу байрамдан алда , тазаланагъан адатны кютмек учун , Ерусалимге уьлкени гьар еринден кёп халкъ геле .
43011056	Шо заман олар Исаны ахтармагъа башлайлар . Ибадатханада да токътап : — Сиз нечик ойлашасыз ? Пасха байрамгъа О гелмесми экен ? — деп бир бирине сорайлар .
43011057	Баш дин къуллукъчулар ва фарисейлер буса оьзлер Исаны тутмагъа къарайлар . Ону къайда экенин билеген гьар ким оьзлеге билдирсин деп , бары халкъгъа буйрукъ этелер .
43012001	Пасха байрамдан алты гюн алда Иса Байтаниягъа , Оьзю оьлюмден тирилтген Лазар турагъан юртгъа геле .
43012002	Мунда Ону гьюрметине къонакълыкъ этиле . Марта Огъар тепсиде къуллукъ этип айлана . Ону булан бирче тепсиде олтургъанланы арасында Лазар да бола .
43012003	Шо заман Мариям , ярым литр чакъы къыйматлы таза майны гелтирип , Исаны аякъларына сюрте ва чачлары булан сыйпап къурута . Уьйню ичи бек арив ийисден тола .
43012004	Исаны якъчыларындан бириси , сонг Огъар хыянатлыкъ этежек Ягьуда Искариет :
43012005	— Бу майны уьч юз гюмюш акъчагъа да сатып , акъчасын пакъырлагъа неге бермейлер ? — дей .
43012006	Булай деп о пакъырланы гьайын этегени учун тюгюл , оьзю уручу экени саялы айта . Оланы акъчасы сакъланагъан ортакъ дорбасын бу алып юрюй ва гьар заман оьзюню гереги учун ондан акъча урлай болгъан .
43012007	Шо заман Иса булай дей : — Ону парахат къоюгъуз ! О къатын этеген зат Мени гёмюлежек гюнюм учун этилмеге герек зат эди .
43012008	Пакъырлар даим яныгъызда болажакъ , Мен буса даим яныгъызда болмажакъман .
43012009	Ягьудилени бир кёплери , Исаны Байтанияда экенин билип , янгыз О учун тюгюл , О оьлюмден тирилтген Лазарны гёрмек учун да онда гелелер .
43012010	Шо заман баш дин къуллукъчулар Лазарны да оьлтюрмеге токъташалар .
43012011	Неге тюгюл де , ягьудилени кёплери гелип , Лазар саялы олагъа арт берип , Исагъа иман салалар .
43012012	Артындагъы гюн байрамгъа гелген кёп халкъ Исаны Ерусалимге гележегин эшитгенде ,
43012013	хурма терекни бутакъларын да алып , Ону къаршылама чыгъып : — Гьосанна ! Раббибизни аты булан гелегенге , Исрайылны пачасына , Аллагьны яхшылыгъы болсун ! — деп къычыра .
43012014	Иса , бир эшек табып , огъар мине . Неге тюгюл де , Сыйлы Язывларда булай язылгъан :
43012015	Къоркъма , гьей Сион къызы ! Муна сени Пачанг яш эшекге де минип геле тура .
43012016	Якъчылары башлап шону англамайлар . Амма сонг , Иса Аллагьны макътавлугъуна гётерилгенде , бу сёзлер Ону учун язылгъанны ва халкъ бу затланы Огъар этгенни эсге алалар .
43012017	Лазарны къабурдан чыгъарып , оьлюмден тирилтген заманда , Ону булан бирче болгъанлар онда болгъан ишлени хабарлай туралар .
43012018	Муна шо саялы халкъ Ону къаршылама чыгъа , неге тюгюл шо аламатны О этгенни биле .
43012019	Фарисейлер буса : — Гёремисиз , къолугъуздан бир зат да гелмей . Къарагъанда , сав дюнья Ону арты булан барагъанда йимик , — деп бир бирине сёйлейлер .
43012020	Байрамда Аллагьгъа ибадат этмек учун гелгенлени арасында бир бир греклер де болгъан .
43012021	Олар Галилеяны Байтсайда деген шагьарындан болгъан Филипни янына гелип : — Бийим , биз Исаны гёрмеге сюе эдик , — деп тилейлер .
43012022	Филип барып шону Андрейге айта . Сонг Филип де , Андрей де , бирче барып , бу хабарны Исагъа айталар .
43012023	Иса олагъа булай жавап бере : — Аллагь Магъа , Инсанны Уланына , макътавлукъ береген заман гелди !
43012024	Гертисин сёйлеймен сизге : эгер будай бюртюк ерге тюшюп оьлмей къалса , о янгыз бир бюртюк кюйде къалыр . Эгер о ерге тюшюп оьлсе , ондан дагъы да хыйлы бюртюклер чыгъар .
43012025	Оьзюню жанын ким аявласа , о ону тас этер . Ким бу дюньяда жанын гёрюп ярамаса , о ону даимлик яшав учун сакълар .
43012026	Ким Магъа къуллукъ этме сюе буса , артыма тюшсюн ! Мен къайда болсам , къуллукъчум да шонда болар . Ким Магъа къуллукъ этсе , Атам да огъар гьюрмет этер .
43012027	Гьали Мени юрегим гьалек . Мен не дейим ? « Атам ! Мени бу мюгьлетден къутгъар ! » — дейими ? Мен чи бу дюньягъа шону учун — шо мюгьлет учун гелгенмен !
43012028	Гьей Атам , гьар макътавлар болсун Сени атынга ! Шо вакъти кёклерден : — Мени атым макътавлудур , Мен ону дагъы да артыкъ макътавлу этермен ! — деген бир сес чалына .
43012029	Онда токътап муну эшитген халкъ : « Кёк кёкюреди » , — дей , башгъалары буса : « Ону булан малайик сёйледи » , — дей .
43012030	Иса олагъа булай дей : — Кёклерден бу сес Мени учун тюгюл , сизин учун чалынды !
43012031	Бу дюнья учун дуван этеген заман гелди . Дюньяны гьакими тахындан тюшюрюлежек !
43012032	Мен ерден гётерилгенде , бютюн халкъны Оьзюме багъып тартажакъман !
43012033	Оьзю нечик оьлюм булан оьлме герегин гёрсетмек учун , Иса шолай айта .
43012034	Халкъ Огъар : — Мусаны Къанунундан уьйренгенибизге гёре , Месигь даим бизин булан яшап къалажакъ . Инсанны Уланы гётерилежек деп Сен нечик айтма боласан ? Кимдир О Инсанны Уланы ? — деп сорай .
43012035	Иса олагъа булай дей : — Гьали де бир нечакъы заман нюр сизин булан болуп туражакъ . Сизин къарангылыкъ къуршамасын учун , сизин булан нюр бар чакъы заман юрюп туругъуз . Къарангылыкъда юрюйген адам къайда барагъанын билмей .
43012036	Сизге нюр ярыкъ береген чакъы , Огъар иман салыгъыз , сиз нюрню уланлары болажакъсыз ! Бу сёзлени де айтып , Иса гетип олардан яшына .
43012037	Амма Иса бу аламатланы барын да оланы алдында этегенине де къарамайлы , олар Огъар иман салмайлар .
43012038	Ешая пайхаммардан таба айтылгъан булай сёзлер яшавгъа чыгъа : Я Рабби , биз айтгъангъа ким инанды ? Раббини къудраты кимге ачыкъ болду ?
43012039	Шогъар гёре олар иман салып болмайлар . Ешая башгъа бир ерде айтгъаны йимик :
43012040	Гёзлери булан гёрмесин , башы булан англамасын деп , Аллагь бу адамланы сокъур этген , юреклерин ташгъа дёндюрген . Ёгъесе , Магъа багъар эди , Мен де оланы сав этер эдим .
43012041	Исаны макътавлугъун гёргени саялы , Ешая шолай айтгъан ва Ону гьакъында сёйлеген .
43012042	Ягьудилени башчыларыны арасында да Исагъа иман салгъанлары аз болмагъан . Амма олар оьзлени синагогдан къувалап къоймасын деп , фарисейлерден къоркъуп , Исагъа салгъан иманы гьакъында ачыкъдан айтып болмагъан .
43012043	Олар инсан этеген макътавлукъну Аллагьдан гелеген макътавлукъдан эсе артыкъ сюйген .
43012044	Иса къычырып булай дей : — Магъа иман салагъан Магъа тюгюл , Мени Йибергенге иман саладыр .
43012045	Мени гёреген Мени Йибергенни гёредир .
43012046	Мен бу дюньягъа бир нюр йимик , Магъа иман салагъан гьар ким къарангылыкъда къалмасын деп гелгенмен .
43012047	Ким Мени бу сёзлеримни эшитип , олагъа гёре юрюмесе , Мен огъар дуван этмесмен . Неге тюгюл де , Мен бу дюньягъа айыплап дуван этмеге тюгюл , ону къутгъармагъа гелгенмен .
43012048	Мени инкар этип , сёзлеримни къабул этмейгенлеге дуван этежек бир зат бар . Мени сёзюм огъар къыяматгюн дуван этер !
43012049	Мен Оьзюмден сёйлемеймен . Мен нечик , не сёйлеме герекни де Магъа Мени йиберген Атам буюрду .
43012050	Ону буйрукълары даимлик яшавгъа элтегенни Мен билемен . Шогъар гёре Мен янгыз Магъа Атам буюргъан затланы сёйлеймен .
43013001	Бу иш ягьуди Пасха байрамны лап алдында бола . Иса , бу дюньяны къоюп , Атасыны янына гетме Оьзюне заман етишгенни биле . О бу дюньяда Оьзюнюки болгъанланы сюйген ва гьали де сюювю нечик дазусуз экенни гёрсетген .
43013002	Иса якъчылары булан ахшамгъы ашгъа олтура . Иблис Симонну уланы Ягьуда Искариетни юрегине Исагъа хыянатлыкъ этмек деген хыялны сала .
43013003	Атасы Оьзюню къолуна бары да къудратны бергенни , Оьзю Аллагьдан гелгенин ва къайтып Ону янына гетежегин билип ,
43013004	Иса тепсиден тура , уьст опуракъларын чече ва чюй явлукъ алып , белине байлай .
43013005	Сонг О легенге сув да тёгюп , якъчыларыны аякъларын жувуп , белине байлагъан чюй явлукъ булан оланы сибирмеге башлай .
43013006	Гезик Петерге етишгенде , о : — Я Рабби , Сен мени аякъларымны жувма сюемисен ? — дей .
43013007	— Мен этеген затны сен гьали де англамайсан , сонггъа таба англажакъсан , — деп жавап бере Иса .
43013008	— Мени аякъларымны Сен жувмакъ болма ярайгъан зат тюгюл ! — дей Петер Огъар . — Мен оланы жувмасам , сен Меники болмажакъсан ! — деп жавап бере Иса .
43013009	— Я Рабби , янгыз аякъларымны тюгюл , къолларымны , башымны да жув , — дей Петер .
43013010	— Киринген гишини аякъларын жувса , таманлыкъ эте . Ону къаркъарасы таза . Сиз де тазасыз , амма барыгъыз да таза тюгюлсюз , — дей Иса огъар .
43013011	Иса Оьзюне хыянатлыкъ этежек адамны билип : « Сизин барыгъыз да таза тюгюлсюз » , — деп шогъар гёре айта .
43013012	Оланы аякъларын жувуп битгенде , Иса опуракъларын гие . Къайтып тепсиде олтуруп , олагъа булай дей : — Мен сизге этген затны сиз англаймысыз ?
43013013	Сиз Магъа : « Устаз ва Рабби » , — дейсиз . Сиз тюз айтасыз — шолай дюр де дюр .
43013014	Эгер Мен Рабби ва Устаз болуп , аякъларыгъызны жувдум буса , сиз де бир биригизни аякъларыгъызны жувмагъа герексиз .
43013015	Мен сизге этеген затны оьзгелеге сиз де этсин деп , Мен сизге бир уьлгю гёрсетдим .
43013016	Гертисин сёйлеймен сизге : къул да оьзюню есинден оьр болмас , тапшурув кютмеге йиберилип гелген гиши де оьзюн йиберген гишиден оьр болмас .
43013017	Эгер шону да билип , сиз шолай этсегиз , насипли болуп къаларсыз .
43013018	— Мен сизин барыгъызны да гьакъыгъыздан айтмайман : Мен кимлени сайлагъанымны билемен . Амма Сыйлы Язывларда : « Мени булан ашымны ашагъан Магъа къаршы къол гётерди » , — деп язылгъан сёзлер яшавгъа чыкъма тарыкъ .
43013019	Мен гертиден де Ким экениме инансын деп , Мен сизге шо гьакъда гьали , шо иш этилгинче алданокъ айтаман .
43013020	Гертисин сёйлеймен сизге : Мени йибергенни къабул этеген Мени де къабул этер , Мени къабул этеген Мени йиберген Атамны да къабул этер .
43013021	Иса буланы сёйлеген сонг , бек гьалек бола ва : — Гертисин сёйлеймен сизге : сизин биригиз Магъа хыянатлыкъ этежек , — деп ачыкъдан айта .
43013022	Якъчылары , О кимни гьакъындан айтагъанны англамай , бир бирине къарайлар .
43013023	Якъчыларындан бириси , Иса айрокъда сюегени , тепсиде Иса булан янаша олтургъан болгъан .
43013024	Иса кимни гьакъындан айтагъанын сорасын деп , Петер огъар ишара эте .
43013025	О да Исагъа багъып ювукълашып : — Я Рабби , о кимдир ? — деп сорай .
43013026	— Экмек гесекни мандырып , Мен кимге берсем , шодур , — деп жавап бере Иса . Экмек гесекни мандырып , О Симон Искариетни уланы Ягьудагъа узата .
43013027	Шо экмек гесекни алгъандокъ , Ягьуданы ичине иблис гире . Шо заман Иса огъар : — Этме ойлашгъанынгны тез эт , — дей .
43013028	Амма Иса огъар шолай неге айтгъанны тепсиде олтургъанлардан бириси де англамай .
43013029	Бир бирлери Ягьуда ортакъ акъчагъа жаваплы экенге Иса огъар : « Бизге байрамгъа тарыкъ чакъы бары да затны сатып ал » , — дейдир яда : « Пакъырлагъа садагъа бер » , — деп тапшурадыр деп ойлашалар .
43013030	Экмек гесекни де алып , Ягьуда шоссагьат къыргъа чыгъа . Гече вакъти бола .
43013031	О къыргъа чыкъгъан сонг , Иса булай дей : — Энни Мени , Инсанны Уланыны , макътавлугъум ачыкъ болду . Аллагь да Менден таба макътавлу болур .
43013032	Эгер Аллагь Менден таба макътавлу болгъан сонг , Аллагь Мени Оьзюмню де макътавлу этер ва шо макътавлукъну шоссагьат этер .
43013033	Балаларым ! Сизин арагъызда турмагъа Магъа кёп къалмагъан . Сиз Мени ахтаражакъсыз , амма , алда Мен ягьудилеге айтгъаным йимик , « Мен барагъан ерге сиз гелип болмажакъсыз » . Муна шолай деп Мен гьали сизге де айтаман .
43013034	Сизге Мен янгы буйрукъ беремен : бир биригизни сююгюз . Мен сизин нечик сюйдюм буса , сиз де бир биригизни шолай сююгюз .
43013035	Эгер сиз бир биригизни сюйсегиз , сиз Мени якъчыларым экенни гьар ким билежек .
43013036	— Я Рабби , Сен къайда барасан ? — деп сорай Петер Огъар . — Сен гьали Мени артым булан Мен барагъан ерге гелип болмажакъсан , амма сонггъа таба гележексен , — деп жавап бере Иса огъар .
43013037	— Я Рабби , Сени артынг булан мен гьали неге гелип болмайман ? Сени учун чу мен жанымны да берер эдим ! — дей Петер .
43013038	— Мени учун жанынгны берер эдим деймисен ? Гертисин сёйлеймен сагъа : хораз къычыргъынча , сен Мени уьч керен инкар этежексен ! — деп жавап бере Иса .
43014001	Иса якъчыларына булай дей : — Юреклеригиз сыныкъмасын ! Сиз Аллагьгъа иман салыгъыз , Магъа да иман салыгъыз .
43014002	Атамны ожагъында кёп уьйлер бар . Эгер о шолай тюгюл эди буса , Мен сизге шолай айтмас эдим . Мен онда сизин учун ер онгармагъа бараман .
43014003	Онда гелгенде , Мен сизин учун ер гьазирлермен , сонг къайтып гелермен . Сиз де Мен бар ерде болсун учун , сизин де Оьзюм булан алып барарман .
43014004	Мен барагъан ерни ёлун сиз билесиз .
43014005	— Я Рабби ! Биз Сени къайда барагъанынгны билмейбиз чи . Ёлну биз къайдан билейик ? — дей Тома Огъар .
43014006	— Мен Ёлман , Гьакъ гертиликмен ва Яшавман . Менден таба тюгюл эсе , Атамны янына бирев де бармас .
43014007	Эгер сиз Мени таныдыгъыз буса , Атамны да таныдыгъыз . Энниден сонг сиз Ону таныйсыз ва гёргенсиз ! — дей Иса .
43014008	— Я Рабби ! Атангны бизге гёрсет , бизге дагъы бир зат да тарыкъ тюгюл , — дей Филип Огъар .
43014009	Иса огъар булай дей : — Филип , Мен сизин булан турагъаным нечакъы бола , сен буса Мени танымаймысан ? Мени гёрген Атамны да гёргендир . Сен : « Атамны гёрсет » , — деп нечик айтып боласан ?
43014010	Мен Атам булан бирликде , Атам да Мени булан бирликде экенликге сен инанмаймысан ? Мен сизге сёйлейген сёзлени Оьзюмден сёйлемеймен чи . Атам Мени булан бирликде Оьз ишлерин эте .
43014011	Мен Атам булан бирликде , Атам да Мени булан бирликде экенликге иман салыгъыз . Яда Мени ишлериме иман салыгъыз .
43014012	Гертисин сёйлеймен сизге : Магъа иман салагъан гьар ким Мен этеген ишлени этежек . Булардан да уллуларын этежек , неге тюгюл Мен Атамны янына бараман .
43014013	Менден не зат тилесегиз де , Мен сизин учун этежекмен , неге тюгюл шону булан Уланы Атасына макътавлукъ гелтире .
43014014	Мени атым булан не зат тилесегиз де , Мен шону этежекмен .
43014015	— Эгер сиз Мени сюе бусагъыз , буйрукъларымны кютюгюз .
43014016	Мен Атамдан тилермен , О сизге сизин булан даимликге къалажакъ башгъа Насигьатчыны йиберер .
43014017	О гьакъ гертиликге элтеген Аллагьны Ругьудур . Дюнья Ону къабул этмеге болмай , неге тюгюл Ону гёрмей ва танымай . Сиз буса Ону таныйсыз , неге тюгюл О сизин арагъызда тура ва сизин ичигизде яшап къалажакъ .
43014018	Мен сизин етим къоймажакъман , сизин яныгъызгъа къайтып гележекмен .
43014019	Узакъ къалмай бу дюнья Мени дагъы гёрмежек , амма сиз Мени гёрежексиз . Мен яшайман , шо саялы сиз де яшажакъсыз .
43014020	Шо гюн Мен Атам булан бирликде , сиз Мени булан бирликде , Мен де сизин булан бирликде экенликни англажакъсыз .
43014021	Ким Мени буйрукъларымны къабул гёрюп кюте буса , о Мени сюедир . Мени сюегенни Атам да сюер , Мен де сюермен , огъар Оьзюмню де гёрсетермен .
43014022	Ягьуда ( Искариет тюгюл ) Огъар : — Я Рабби ! Неге Сен Оьзюнгню дюньягъа гёрсетмей , бизге гёрсетип къоймагъа сюесен ? — деп сорай .
43014023	Иса огъар булай жавап бере : — Ким Мени сюе буса , о Мени сёзлеримни кютер . О адамны Атам да сюер . Биз о адамны янына гелип , ону булан бирче яшап къаларбыз .
43014024	Мени ким сюймей буса , о Мени сёзлеримни де кютмес . Амма Мен айтып , сиз эшитеген сёзлер Меники тюгюл , Мени йиберген Атамныки .
43014025	Буланы барын да Мен сизге арагъызда турагъанда айтдым .
43014026	Мен саялы деп Атам йибережек Насигьатчы — Аллагьны Ругьу , сизин бары да затгъа уьйретер , Мен айтгъан бары да затланы эсигизге салыр .
43014027	Мен сизге парахатлыкъ къоюп гетемен . Парахатлыгъымны сизге беремен . Мен сизге дюнья берегени йимик парахатлыкъ бермеймен . Юреклеригизден гьалекликни тайдырыгъыз ! Тартынмагъыз ва къоркъмагъыз !
43014028	Сизге : « Сизин яныгъыздан гетемен » ва : « Къайтып сизин яныгъызгъа гележекмен » , — дейгенимни эшитдигиз . Эгер Мени сюе эдигиз буса , Мен Атамны янына барагъаныма сююнежек эдигиз , неге тюгюл Атам Менден уллудур .
43014029	Шолай болгъан заманда , сиз Магъа иман салсын учун , буланы Мен сизге алданокъ айтып къояман !
43014030	Сизин булан сёйлемеге Магъа гьали кёп заман къалмагъан . Бу дюньяны гьакимине гелмеге заман болгъан . Мени уьстюмде ону гьакимлиги ёкъдур .
43014031	Амма дюнья Мен Атамны сюегенимни билмеге герек . Шо саялы Мен О Магъа буюргъан бары да затны кютюп тураман . Туругъуз , мундан гетейик !
43015001	Иса булай дей : — Мен герти юзюм борламан , Атам — юзюм бавчу .
43015002	О Мени емиш бермейген бутакъларымны гесе . Дагъы да артыкъ емиш берсин деп , емиш берегенлерин де бутап тазалай .
43015003	Мен сизге айтгъан сёзлер булан сиз тазаланып битгенсиз .
43015004	Мен сизин булан бирликде болгъаным йимик , сиз де Мени булан бирликде болугъуз . Борладан айырса , юзюм бутакъ емиш бермейгени йимик , Менден айрылып , сиз де емиш бермеге болмассыз .
43015005	Мен бир юзюм борламан , сиз бутакъларысыз . Мени булан бирликдеги адам , Мен оьзю булан бирликдеги адам йимик , кёп емиш берер . Амма Менсиз сиз бир зат да этип болмассыз .
43015006	Ким Мени булан бирликде болмаса , гесилип ташланып , къуругъан бутакъгъа ошап къалар . Къуругъан бутакъланы буса жыйып , отгъа салып яллатар .
43015007	Эгер Мени булан бирликде де болуп , сёзлериме гёре юрюсегиз , не зат сююп тилесегиз де , сизге берилер !
43015008	Сиз кёп емиш бергенде , Атам макътавлу болар , сиз де Мени якъчыларым экенигизни гёрсетерсиз .
43015009	Атам Мени сюйгени йимик , Мен де сизин сюйгенмен . Мени сюювюмде яшап къалыгъыз !
43015010	Мен сизге буюргъан затланы кютсегиз , Мени сюювюмде яшап къалажакъсыз . Шолай Мен де : Атамны буйрукъларын кютдюм ва Ону сюювюнде яшап къаламан .
43015011	Буланы барын да Мен сизге сююнчюм сизин булан къалсын деп , сизин сююнчюгюз де толу болсун деп айтдым .
43015012	Муна сизге Мени буйругъум : Мен сизин сюйгеним йимик , сиз де бир биригизни сююгюз !
43015013	Бирев оьзюню достлары учун жанын бере буса , дюньяда дагъы ондан артыкъ уллу болуп гьеч сююв ёкъдур .
43015014	Эгер сиз Мени буйрукъларымны кютсегиз , Мени достларым боларсыз .
43015015	Мен сизге къулларым деп дагъы айтмажакъман , неге тюгюл къул оьзюню еси не этегенин билмей . Мен сизге достларым дежекмен , неге тюгюл Мен сизге Атамдан эшитген бары да затны айтдым .
43015016	Мени сиз сайламадыгъыз , сизин Мен сайладым . Барып емиш гелтиригиз деп , сизге иш де тапшурдум . Мен сюеген зат — шо емишлер узакъ сакъланагъан емишлер болмакъдыр . Шо заман Атам , Мени атымдан не зат тилесегиз де , сизге бары да затны бережек .
43015017	Муна сизге Мени буйругъум : бир биригизни сююгюз !
43015018	— Эгер дюнья сизин гёрюп ярамай буса , билип къоюгъуз , о сизден алда Мени гёрюп ярамай эди .
43015019	Эгер сиз бу дюньядан болгъан эдигиз буса , дюнья сизин оьзюнюкилени йимик сюер эди . Амма сиз бу дюньядан тюгюлсюз . Мен сизин сайлап , бу дюньядагъыланы арасындан сизин айырдым . Шогъар гёре де дюнья сизин гёрюп ярамай .
43015020	« Къул оьзюню есинден оьр болмас » , — деп Мен сизге айтгъан сёз эсигиздеми ? Мени гьызарлагъанлар сизин де гьызарлажакълар . Мени сёзюме гёре юрюгенлер сизин сёзюгюзге гёре де юрюжеклер .
43015021	Бу затланы барын да сизге Мени якълагъаныгъыз саялы этежеклер , неге тюгюл олар Мени Йибергенни танымайлар .
43015022	Эгер бу дюньягъа Мен гелмеген ва олагъа сёйлемеген эдим буса , Аллагьны алдында оланы айыбы болмас эди . Гьали буса олар оьзлер этген гюнагь ишлеге толу кюйде жаваплы .
43015023	Мени гёрюп ярамайгъан Атамны да гёрюп ярамайдыр .
43015024	Башгъа бирев де этмеген ишлени оланы арасында этмеген эдим буса , оланы такъсыры болмас эди . Гьали буса олар Мен этген ишлени гёрдюлер ва буса да Мени де , Атамны да сюймейлер .
43015025	Булар барысы да : « Олар Мени гьеч бир себепсиз сюймедилер » , — деп оланы Къанунунда язылгъан сёзлер яшавгъа чыкъсын учун болду .
43015026	Мен сизге Атамдан Насигьатчыны — гьакъ гертиликге элтеген Аллагьны Ругьун йибережекмен . О да Мени гьакъымда шагьатлыкъ этежек .
43015027	Сиз де Мени гьакъымда шагьатлыкъ этме герексиз , неге тюгюл лап башынданокъ да сиз Мени булан бирчесиздир .
43016001	Иса булай давам эте : — Буланы барын да Мен сизге сиз имандан чыкъмасын деп айтаман .
43016002	Сизин синагоглардан къувалажакълар . Олай бир заман гелир , сизин оьлтюргенлер оьзлер Аллагь сюеген ишни этгенбиз деп гьисап этежеклер .
43016003	Олар не Атамны , не Мени танымайгъаны саялы , шолай этежеклер .
43016004	Амма Мен сизге бары да затны айтдым . Оланы заманы гелгенде , эсге алып къоюгъуз : Мен сизге буланы айтгъан эдим . Башда Мен сизге оланы айтмагъан эдим , неге тюгюл Мен сизин булан эдим .
43016005	— Гьали буса Мени Йибергенни янына гетемен . Сизин биригиз де Магъа : « Сен къайда барасан ? » — деп сорамайсыз .
43016006	Неге тюгюл де , Мени сёзлерим сизин юреклеригизни пашманлыкъдан толтургъан .
43016007	Гертисин сёйлеймен сизге : Мен сизин пайдагъыз учун гетемен . Мен гетмей къалсам , сизин яныгъызгъа Насигьатчы гелмежек . Мен гетсем , Мен Ону сизге йибережекмен .
43016008	О гелгенде , бу дюньяны адамларын олар гюнагьлы экенине , Аллагьны алдында адиллик барына ва Аллагьны дуваны барына мюкюр этежек .
43016009	Адамлар Магъа иман салмайгъаны саялы , О оланы гюнагьлы экенине мюкюр этежек .
43016010	Аллагьны алдында адиллик барына мюкюр этежек , неге тюгюл Мен Атамны янына гетемен , сиз де Мени дагъы гёрмежексиз .
43016011	Аллагьны дуваны барына мюкюр этежек , неге тюгюл бу дюньяны есине дуван этилип битген .
43016012	Сизге сёйлемеге дагъы да кёп сёзлерим бар эди , амма гьали сиз оланы англамажакъсыз .
43016013	Сизге гьакъ гертиликге элтеген Аллагьны Ругьу гелгенде , О сизге гьакъ гертиликни билдирежек . О Оьзюнден сёйлемежек , Оьзю эшитгенин сёйлежек . О сизге гележекде болажакъ затланы да сёйлежек .
43016014	О Магъа макътавлукъ гелтирежек , неге тюгюл де О сизге Мен Оьзюне тапшуражакъ затымны ачыкъ этежек .
43016015	Атамныки болгъан бары да зат Меники де дюрдюр . Шо саялы О тапшуражакъ затымны ачыкъ этежегин айтаман .
43016016	— Узакъ къалмай сиз Мени дагъы гёрмежексиз , сонг дагъы да бир нечакъы замандан Мени янгыдан гёрежексиз .
43016017	Ону якъчыларындан бирлери : — « Узакъ къалмай сиз Мени дагъы гёрмежексиз , сонг дагъы да бир нечакъы замандан Мени янгыдан гёрежексиз » , — деп , сонг : « Неге тюгюл , Мен Атамны янына гетемен » , — деп О нени гьакъындан сёйлей ? — деп бир бирине сорайлар .
43016018	Олар дагъы да : — Къайсы « бир нечакъы заманны » гьакъындан сёйлей О ? О не сёйлейгенни биз англамайбыз , — дейлер .
43016019	Якъчыларыны сорама сюеген заты барны гёрюп , Иса олагъа булай дей : — Мен : « Узакъ къалмай сиз Мени дагъы гёрмежексиз , сонг дагъы да бир нечакъы замандан Мени янгыдан гёрежексиз » , — деп айтды деп бир биригизге сораймысыз ?
43016020	Гертисин сёйлеймен сизге : сиз яс этип йылажакъсыз , дюнья буса сююнежек . Сиз пашман болажакъсыз , амма сизин пашманлыгъыгъыз сююнчге айланажакъ .
43016021	Заманы етип , къатынгиши яш табагъанда азап чеге . Амма яш тувгъан сонг , дюньягъа янгы адам тувуп гелди деп сююнюп , о чекген азабын унута .
43016022	Сиз де шолай гьали пашмансыз . Амма Мен дагъы да къайтып сизин гёрежекмен , сизин юреклеригиз сююнчден толажакъ . Сизин шо сююнчюгюзню сизден бирев де чыгъарып алып болмас .
43016023	Шо гюн сиз Магъа гьеч бир затны сорамажакъсыз . Гертисин сёйлеймен сизге : Мени атымны тутуп Атамдан не зат тилесегиз де , О сизге бережек .
43016024	Гьалиге ерли сиз Мени атымны тутуп бир зат да тилемегенсиз . Тилегиз , сизин сююнчюгюз толу болсун учун , сизге берилежек !
43016025	— Гьалиге ерли Мен сизге шону гьакъында масаллар булан сёйлеп турдум . Мен сизге масаллар булан сёйлемежек заман етише тура . Атамны гьакъында сизге ачыкъдан айтажакъман .
43016026	Шо гюн сиз Огъар Мени атымны тутуп тилемеге болажакъсыз . Сизин учун Мен Атамдан тилеймен деп айтмайман .
43016027	Атам Оьзю де сизин сюе , неге тюгюл сиз Мени сюесиз ва Мен Аллагьны янындан гелгениме инанасыз .
43016028	Мен бу дюньягъа Атамны янындан гелгенмен . Дюньяны къоюп , къайтып Атамны янына да гетемен .
43016029	Якъчылары Огъар булай дей : — Муна гьали Сен масаллар булан тюгюл , ачыкъ ва англашылагъан кюйде сёйлейсен .
43016030	Сагъа бары да зат белгили экенни ва Сагъа сорагъанча , суаллагъа жавап берегенингни гьали биз гёребиз . Шо саялы Сен Аллагьны янындан гелгенинге инанабыз .
43016031	— Гьали инанамысыз ?
43016032	Сизин гьар биригиз гьар якъгъа чачылып гетежек заман геле тура . Гелме де гелген . Гьаригиз уьйлеригизге къайтажакъсыз , барыгъыз да Мени къоюп гетежексиз . Амма Мен янгыз тюгюлмен , Мени булан Атам бар .
43016033	Буланы сизге Мени булан биригип парахатлыгъыгъыз болсун деп айтаман . Бу дюньяда сиз азап чегежексиз . Къатып туругъуз ! Бу дюньядан Мен уьстюн гелдим ! — деп жавап бере Иса .
43017001	Бу сёзлени сёйлеген сонг , кёкге багъып къарап , Иса булай дей : — Гьей Атам , Мени заманым гелди . Уланынг Сени макътавлу этсин учун , Сен де Уланынгны макътавлу эт .
43017002	Сен Магъа бары да инсанланы уьстюнде гьакимлик бердинг . Сен Магъа тапшургъанлагъа Мен де даимлик яшав бережекмен .
43017003	Даимлик яшав демек , Сени — биргине бир гьакъ болгъан Аллагьны ва Мени , Сен йиберген Месигьни олар танымакъ демекдир .
43017004	Ер юзюнде Мен Сени макътавлугъунгну артдырдым ва Магъа Сен тапшургъан ишни кютдюм .
43017005	Гьей Атам , дюнья яралгъанчадан берли Сени булан бирче вакътидеги болгъан макътавлугъум йимик , гьали Магъа Оьзюнг булан бирче шолай макътавлукъ гелтир .
43017006	Бу дюньядан алып , Сен Магъа берген адамлагъа атынгны ачыкъ этдим . Олар Сеники эдилер , амма оланы Магъа Сен берген эдинг . Олар Сени каламынга гёре юрюдюлер .
43017007	Гьали Сен Магъа берген бары да зат Сенден экенни гьали олар англадылар .
43017008	Магъа берген сёзлерингни Мен олагъа бердим , олар да къабул этдилер . Мен Сени янынгдан гелгенимни гертиден де англадылар , Мени Сен йибергенге инандылар .
43017009	Мен олар учун тилеймен . Бютюн дюнья учун тюгюл , Магъа Сен аманат этгенлеринг учун тилеймен , неге тюгюл олар Сеникилердир .
43017010	Меники болгъанлар бары да Сеникидир , Сеникилер де Меникилердир . Олардан таба Мен Оьзюмню макътавлугъумну гёрсетдим .
43017011	Мен дагъы дюньяда тюгюлмен . Мен Сени янынга гелемен , олар буса дюньяда къалалар . Гьей Сыйлы Атам , олар да бизин йимик бир болсун учун , Магъа берген къудратынг булан сакъла .
43017012	Мен олар булан болгъан заман оланы Магъа Сен берген къудратынг булан сакъладым . Мен оланы якъладым . Сыйлы Язывларда айтылгъан сёз яшавгъа чыкъсын учун , жагьаннем агьлю болгъанындан башгъа оланы бириси де Сени ёлунгдан таймады .
43017013	Гьали буса Мен Сени янынга гелемен . Мени сююнчюмден олар толу даражада пай алып болсун учун , бу сёзлени Мен гьалиге дюньяда сёйлеймен .
43017014	Сени каламынгны Мен олагъа етишдирдим , амма бу дюнья оланы гёрюп ярамады . Неге тюгюл де , Мен бу дюньядан тюгюл йимик , олар да бу дюньядан тюгюллер .
43017015	Сен оланы бу дюньядан алсын деп тилемеймен , оланы иблисден сакъласын деп тилеймен .
43017016	Мен бу дюньядан тюгюлюм йимик , олар да бу дюньядан тюгюллер .
43017017	Гьакъ гертилигинг булан оланы юреклерин тазала . Сени сёзюнг гьакъ гертиликдир .
43017018	Бу дюньягъа Сен Мени йиберген йимик , Мен де оланы дюньягъа йибердим .
43017019	Олар гьакъ кюйде Сеники болсун деп , Мен олар учун Оьзюмню Сагъа толу кюйде тапшурдум .
43017020	Янгыз олар учун тилемеймен . Оланы Мени гьакъымдагъы шагьатлыгъындан таба Магъа иман салажакъ болгъанлар учун да тилеймен .
43017021	Гьей Атам , Мени Сен йибергенге дюнья иман салсын учун , Сен Мени булан бирликде , Мен де Сени булан бирликде йимик , олар да бары да Бизин булан бирликде болсунлар .
43017022	Сен де , Мен де бир болгъанда йимик , олар да бир болсун учун , Магъа Сен берген макътавлукъну олагъа бердим .
43017023	Олар толу бирликде болсун учун , Мен олар булан бирликдемен , Сен де Мени булан бирликдесен . Шолайлыкъда , дюнья Мени Сен йибергенни , Мени сюегенинг йимик , оланы да сюегенингни биле .
43017024	Атам ! Сен Магъа аманат этгенлеринг Мен болажакъ ерде , Мени булан бирге болгъанны , Сен Магъа берген макътавлукъну олар да гёргенни сюемен . Сен Магъа шо макътавлукъну бердинг , неге тюгюл Мени дюнья яралгъанчадан да алда сюе эдинг .
43017025	Гьей Адилли Атам ! Бу дюнья Сени танымай , амма Мен Сени таныйман . Булар да Мени Сен йибергенни англадылар .
43017026	Магъа бакъгъан сюювюнг оларда да болсун учун , Мен де олар булан бирликде болсун учун , олагъа Сени ачыкъ этдим , дагъы да ачыкъ этежекмен .
43018001	Бу сёзлени айтгъан сонг , Иса якъчылары да булан Кедрон къол деген ерни ари ягъына бара . Онда бир бав бола . Оьзю де , якъчылары да барып онда гирелер .
43018002	Шо ерни Огъар хыянатлыкъ этме айланагъан Ягьуда да таный болгъан , неге тюгюл Иса якъчылары булан онда чакъда чакъда бара болгъан .
43018003	Булайлыкъда , Ягьуда , Рум асгерлени бир бёлюгюн , ибадатханагъа баш дин къуллукъчулар ва фарисейлер йиберген къаравулланы да алып , онда геле . Оланы къолларында панарлары , янагъан чюпюреклери булангъы таякълары ва савутлары бола .
43018004	Иса Оьзюню башына гележек балагьны биле буса да , чыгъып олагъа : — Кимни ахтарасыз ? — деп сорай .
43018005	— Назаретли Исаны , — деп жавап берелер . — Шо Менмен , — дей Иса олагъа . Хыянатлыкъ этеген Ягьуда да олар булан бирче бола .
43018006	Иса олагъа : « Шо Менмен » , — деген заманда , олар гери тартылып , ерге йыгъылалар .
43018007	Дагъы да олагъа : — Кимни ахтарасыз ? — деп сорай . — Назаретли Исаны , — дейлер олар .
43018008	— Шо Менмен деп сизге айтдым чы . Эгер Мен тарыкъ бусам , бу адамланы гетме къоюгъуз , — деп жавап бере Иса .
43018009	« Сен Магъа аманат этгенлени бирисин де Мен тас этмегенмен » , — деп Оьзю сёйлеген сёз яшавгъа чыкъсын деп , О шону айта .
43018010	Петер , оьзюню янында бар къылычын сувуруп алып , дин къуллукъчуланы башчысыны къулуна уруп , онг къулагъын гесип тюшюре . Шо къулну аты Малик болгъан .
43018011	Шо заман Иса Петерге : — Къылычынгны къынына сукъ ! Бу къысматны Магъа Атам берди . Мен ондан къутулуп боламанмы ? — дей .
43018012	Шонда Рум асгерлер , минг асгерни башчысы ва ягьудилени къаравуллары Исаны тутуп байлайлар .
43018013	Бир башлап Ону Гьаннаны янына элтелер . О шо йыл дин къуллукъчуланы башчысы болгъан Кайафаны къайнатасы болгъан .
43018014	Халкъ учун бир адам оьлсе пайдалы болур деп ягьудилени башчыларына айтгъан шо Кайафа болгъан .
43018015	Петер деп де айтылагъан Симон ва Исаны башгъа бир якъчысы Ону арты булан баралар . О якъчысы дин къуллукъчуланы башчысыны танышы болгъан . О Иса булан бирче дин къуллукъчуланы башчысыны абзарына гире .
43018016	Петер буса къырда , къапуланы алдында токътай . Сонг дин къуллукъчуланы башчысын таныйгъан башгъа якъчысы чыгъып , къапу сакълагъан къараваш къызгъа бир сёз айтып , Петерни ичине гийире .
43018017	Шо къараваш къыз бу ерде Петерге : — Сен де Бу адамны якъчыларындан сама тюгюлмюсен ? — деп сорай . — Тюгюлмен , — дей о .
43018018	Бу арада къаравуллар ва къуллукъчулар , сувукъ экени саялы от ягъып , айланасында эретуруп исинелер . Петер де , оланы янында токътап , исине .
43018019	Дин къуллукъчуланы башчысы Исадан Ону якъчыларыны , илмусуну гьакъында сорав алмагъа башлай .
43018020	Иса огъар : — Мен бары да халкъны алдында ачыкъ кюйде сёйледим . Мен бары да ягьудилер жыйылагъан синагогларда гьар заман Аллагьны каламын англатдым , яшыртгъын бир зат да сёйлемедим .
43018021	Сен Магъа неге сорайсан ? Мен не сёйлегенимни эшитгенлеге сорап къара . Мен не сёйлегенни олар билелер , — деп жавап бере .
43018022	О бу сёзлени айтагъан заманда , ювукъда токътагъан къаравуллардан бириси : — Дин къуллукъчуланы башчысына Сен неге шолай жавап бересен ? — деп айтып , Исаны бетине ура .
43018023	— Эгер Мен яман зат айтдым буса , яман экенин гёрсетип бер . Эгер Мен герти затны айта бусам , сен Магъа не учун урасан ? — деп жавап бере Иса огъар .
43018024	Шо заман Гьанна Ону къоллары да байлангъан кююнде дин къуллукъчуланы башчысы Кайафаны янына йибере .
43018025	Петер буса онда токътап исинип тура . Онда огъар : — Сен де Ону якъчыларындан сама тюгюлмюсен ? — деп сорайлар . О инкар этип : — Тюгюлмен , — дей .
43018026	Петер уруп къулагъын гесген къулну къардашларындан бириси ( о да дин къуллукъчуланы башчысыны къулларындан болгъан ) : — Ону булан бавда мен гёрген сен тюгюлмю эдинг ? — деп сорай .
43018027	Петер янгыдан инкар эте . Шо вакъти хораз къычыра .
43018028	Кайафаны янындан Исаны Рум гьакимини беклигине алып баралар . Шо эртен тез вакъти болгъан . Мурдарланма сюймей , ягьудилер бекликге гирмейлер . Ёгъесе , олар Пасха байрамында ортакъчылыкъ этип болмажакъ болгъан .
43018029	Гьаким Пилат , къыргъа оланы янына чыгъып : — Мени яныма сиз гелтирген Бу Адамны не этген деп гюнагьлайсыз ? — деп сорай .
43018030	— Эгер Бу жинаятчы болмагъан эди буса , биз Муну сагъа гелтирмес эдик , — деп жавап берелер олар .
43018031	— Ону сиз гери алып гетигиз , оьзюгюзню къанунугъуз булан дуван этигиз , — дей Пилат олагъа . — Сиз , румлулар , бизге биревге де оьлюм дуван этмеге ихтияр бермейсиз , — дейлер олар .
43018032	Бу затлар Иса Оьзю нечик оьлежеги гьакъда алданокъ сёйлеген сёзлери шолай яшавгъа чыкъсын учун бола .
43018033	Шо вакъти Пилат , бекликге къайтып гирип , Исаны чакъыра . Огъар : — Сен ягьудилени пачасымысан ? — деп сорай .
43018034	— Сен муну оьзюнгден айтамысан яда Мени гьакъымдан сагъа башгъалар айтдымы ? — деп сорав булан жавап бере Иса .
43018035	— Мен ягьудименми дагъы ? Сени магъа Оьзюнгню халкъынг ва баш дин къуллукъчулар гелтирип берди . Сен не этгенсен ? — дей Пилат .
43018036	— Мен бу дюньядагъы пачалар йимик тюгюлмен . Эгер олар йимик болгъан эдим буса , якъчыларым Мен ягьудилени къолуна тюшмесин деп ябушар эдилер . Тюгюл , Мен мундагъы пачалар йимик тюгюлмен , — дей Иса .
43018037	— Демек , Сен пачасан дагъы ? — деп сорай Пилат Огъар . — Мен пача деп сен оьзюнг айта турасан чы . Мен бу дюньягъа гьакъ гертиликни гьакъында шагьатлыкъ этмек учун тувгъанман ва гелгенмен . Гьакъ гертиликни якълайгъан гьар ким Магъа тынглай , — деп жавап бере Иса .
43018038	— Гьакъ гертилик недир ? — деп сорай Пилат Огъар . Шону айтгъан сонг , о ягьудилени янына дагъы да къыргъа чыгъып , олагъа : — Мен Бу адамны гьеч бир айыбын да тапмайман .
43018039	Сизде Пасхада мен бир адамны туснакъдан азат этеген адат бар чы . Сюйсегиз , мен сизин учун ягьудилени пачасын чыгъараймы ? — дей .
43018040	— Ону тюгюл ! Бараббаны чыгъарып бер ! — деп къычырып йиберелер олар . Барабба буса пачалыкъгъа къаршы баш гётеривчю болгъан .
43019001	О заман Пилат , Исаны гелтиртип , Ону къамучу булан токъалата .
43019002	Асгерлер де , тегенекден таж эшип , Ону башына салалар ва уьстюне авур къызыл аба гийдирелер .
43019003	Исаны янына гелип : — Яшасын ягьудилени пачасы ! — деп айтып , Ону бетине уралар .
43019004	Пилат , дагъы да къыргъа чыгъып : — Муна , мен Муну сизин яныгъызгъа чыгъараман , мен Муну гьеч бир айыбын тапмагъанны сиз билип къоюгъуз , — дей .
43019005	Шо заман башында тегенекден этилген таж ва уьстюнде авур къызыл аба булан Иса къыргъа чыгъа . Пилат олагъа : — Муна О Адам ! — дей .
43019006	Баш дин къуллукъчулар ва къаравуллар Ону гёрген заманда : — Ону хачгъа ил , хачгъа ил ! — деп къычыралар . — Ону сиз алып хачгъа илигиз , неге тюгюл мен Ону бир гюнагьын да тапмайман , — дей Пилат .
43019007	— Бизин Къанунубуз бар , бизин шо Къанунубузгъа гёре , О оьлмеге герек , неге тюгюл О Оьзюн Аллагьны Уланыман деп гьисап эте , — деп жавап берелер ягьудилер .
43019008	Бу сёзню эшитген заманда , Пилат бирден бек къоркъа .
43019009	Янгыдан бекликге гирип , Пилат Исагъа : — Сен къайдансан ? — деп сорай . Тек Иса огъар жавап бермей .
43019010	Пилат Огъар : — Сен мени булан неге сёйлемейсен ? Сени хачгъа илмеге ва Сени чыгъарып йиберип къоймагъа мени гючюм барны билмеймисен ? — дей .
43019011	Иса булай жавап бере : — Эгер о гюч сагъа оьрден берилмеген эди буса , Мени уьстюмде сени бир гьакимлигинг де болмажакъ эди . Шону учун сени къолунга Мени бергенни гюнагьы дагъы да кёпдюр .
43019012	Шо сёзлерден сонг Пилат Ону чыгъарып йиберип къоймагъа кюй излей . Ягьудилер буса : — Эгер сен Ону йиберсенг , сен Румну пачасыны досту тюгюлсен ! Оьзюн пачаман деп билдиреген гьар ким Румну пачасыны душманыдыр ! — дейлер .
43019013	Бу сёзлени эшитгенде , Исаны къыргъа чыгъарып , Пилат дуванчыны шанжалында олтура . Шо шанжал « Таш тёшев » , ягьудиче « Габбата » деп айтылагъан ерде болгъан .
43019014	Бу ишлер бары да жумагюн , Пасхагъа гьазирлик гёреген гюн тюш вакътилерде бола . Пилат ягьудилеге : — Муна сизге пачагъыз ! — дей .
43019015	— Ёкъ болсун О ! Ёкъ болсун ! Ону хачгъа ил ! — деп къычыралар олар . — Шолаймы ? Сизин пачагъызны мен хачгъа илгенни сюемисиз ? — дей Пилат олагъа . — Бизин Румну пачасындан къайры башгъа пачабыз ёкъ , — деп жавап бере баш дин къуллукъчулар .
43019016	Шо заман хачгъа илмек учун , Пилат Исаны оланы къолуна бере . Сонг Исаны тутуп алып юрюйлер .
43019017	Оьзюн илежек хачны да гётерип , О « Такъаны ери » , ягьудиче « Голгота » деп айтылагъан ерге чыгъа .
43019018	Шонда Исаны , Ону булан бирче дагъы да экевню хачгъа илелер . Оланы бири Исаны онг ягъында , биревюсю сол ягъында , Иса буса орталыгъында бола .
43019019	Пилат такътагъа : « Назаретли Иса , ягьудилени пачасы » , — деп яздырып , ону хачгъа къакъдыра .
43019020	Ягьудилерден кёплер шо язывну охуйлар , неге тюгюл Исаны хачгъа илген ер шагьарны ювугъунда болгъан . О языв такътагъа ягьудиче , латинче ва грекче язылгъан болгъан .
43019021	Шогъар гёре ягьудилени баш дин къуллукъчулары Пилатгъа : — « Ягьудилени пачасы » , — деп тюгюл , « Бу Адам ягьудилени пачасыман » , — дей эди деп яз , — дейлер .
43019022	— Язгъанымны язгъанмандыр , — деп жавап бере Пилат .
43019023	Исаны хачгъа илгенден сонг , къаравуллар Ону опуракъларын гелтирип , гьарисине бир пай этип , дёртге бёлелер . Олар абасын да гелтирелер . Аба тигивсюз , туташ бир къумачдан согъулуп этилген болгъан .
43019024	Сонг олар бир бирине : — Муну йыртып пайлап турмайыкъ , чёп салайыкъ , чёп чыкъгъанныки болур , — дейлер . Бу затлар Сыйлы Язывларда булай язылгъан сёзлер яшавгъа чыкъсын учун бола : Опуракъларымны оьз арасында пайладылар , абамны буса чёп салып алдылар . Муна къаравуллар да тап шолай этелер .
43019025	Иса илинген хачны янында Ону анасы , анасыны къызардашы , Клопну къатыны Мариям ва Маждаллы Мариям токътайлар .
43019026	Анасын ва ону янында токътагъан Оьзюню кёп сюеген якъчысын гёрюп , Иса огъар : — Гьей анам ! Бу сени уланынгдыр ! — дей .
43019027	Ондан сонг якъчысына : — Бу сени анангдыр ! — дей Иса . Шо замандан сонг Исаны якъчысы Мариямны оьзюню янына , уьюне ала .
43019028	Сонг Иса , бары да зат битгенни билип , Сыйлы Язывларда айтылагъан зат бары да яшавгъа чыкъсын учун : — Сув ичме сюемен , — дей .
43019029	Онда ачыгъан чагъырдан толгъан бир кажин болгъан . Къаравуллар огъар чюпюрекни чомуп , ону таякъны башына да илип , Исагъа авзун бавукъ этмеге узата .
43019030	Иса шо чагъырны татывлап къарагъан сонг : — Болагъаны болду ! — дей . Башын тёшюне де салландырып , жанын бере .
43019031	Шо жумагюн болгъаны саялы , ягьудилер оьлюлер хачгъа илинген кююнде сонгугюн де къалгъанны сюймеген ( шо сонгугюн оланы уллу байрамы болгъан ) . Шо саялы олар Пилатгъа , хачгъа илингенлени сыйракъларын сындырып , илинген хачлардан тюшюрсюн деп тилейлер .
43019032	Шо вакътиде къаравуллар гелип , Ону булан хачгъа илингенлени биринчисини де , сонг экинчисини де сыйракъларын сындыралар .
43019033	Исаны уьстюне гелгенде , жан берип битгенин гёрюп , Ону сыйракъларын сындырмай къоялар .
43019034	Буса да къаравуллардан бири итти сюнгюсюн чанчып , Исаны къабургъасын теше . Шоссагьат Ондан къан булан сув агъыла .
43019035	Бу хабарны мен , шо ишни оьзю гёрген гиши , сиз де инансын деп айтаман . Мени шагьатлыгъым гьакъдыр , оьзюм гьакъ сёйлейгенимни де мен билемен .
43019036	Сыйлы Язывларда : « Ону бир сюеги де сынмас » , — деп язылгъан сёзлер шолай яшавгъа чыгъа .
43019037	Сыйлы Язывланы башгъа бир еринде : « Оьзюне чанчгъан Адамгъа къаражакълар » , — деп язылгъан .
43019038	Бу ишлерден сонг ариматеялы Юсуп Пилатгъа Ону сюегин алмагъа къойсун деп тилей ( Исаны якъчысы экенни о ягьудилени башчыларындан яшырып тургъан ) . Пилат да огъар изну бере . О да барып , Исаны сюегин ала .
43019039	Алда Исаны янына бир керен гече гелген Никодим де геле ва эки тюрлю от къошулуп этилген арив ийисли элли литрге ювукъ май гелтире .
43019040	Олар Исаны сюегин алалар ва ягьудилер гёмеген адат булан арив ийисли май себилген кетен гебинге чырмайлар .
43019041	Иса хачгъа илинген ерде бир бав ва шо бавда ичине гьеч гиши салынмагъан бир янгы къабур болгъан .
43019042	Шо жумагюн , сонгугюнге гьазирлик гёреген гюн болгъаны , къабур да ювукъда болгъаны саялы , Исаны шонда салалар .
43020001	Къаттыгюн эртенокъ тез вакъти Маждаллы Мариям , къабурну янына гелип , ону алдындагъы ташны йылышдырылгъанын гёре .
43020002	Петерни ва Иса кёп сюеген башгъа бир якъчысыны янына чабып барып , О : — Раббибиз Исаны къабурдан чыгъарып алып гетгенлер , Ону къайда салгъанын да билмейбиз , — дей .
43020003	Петер ва Исаны биревю якъчысы , чыгъып , къабургъа багъып чабалар .
43020004	Олар экевю де бирче чабалар , амма биревю якъчысы , Петерден эсе чалт чабып , къабургъа башлап етише .
43020005	Энкейип къарап , о ондагъы кетен гебинни гёре , амма къабурну ичине буса гирмей .
43020006	Ону арты булан Петер де геле . Къабургъа гирип , ерде кетен гебинни ва
43020007	алда Исаны башына чырмалгъан явлукъну гёре . Явлукъ гебин булан тюгюл , чырмалып айры бир ерге салынып тура .
43020008	Къабурну уьстюне биринчилей гелип етишген о биревю якъчысы да , шо заман ичине гирип къарай . О да гёрюп , мюкюр бола .
43020009	Иса оьлюмден тирилме герекли болгъаны гьакъында язылгъан Сыйлы Язывланы олар шо заманда да англап битмей .
43020010	Исаны якъчылары уьйлерине къайталар .
43020011	Маждаллы Мариям буса къабурну уьстюнде токътап йылай . Йылайгъанда , къабургъа багъып энкейип къарай
43020012	ва онда эки малайикни гёре . Олар акъ гийимлер гийген болгъан . Бири Исаны сюеги салынгъан ерни башлыгъында , биревюсю аякълыгъында олтуруп тура болгъан .
43020013	Олар Мариямгъа : — Гьей къатын ! Неге йылайсан ? — деп сорай . — Раббимни алып гетгенлер , Ону къайда элтип салгъанны билмеймен , — дей о .
43020014	Шону да айтып , артгъа багъып бурулгъанда , о эретуруп токътагъан Исаны гёре . Амма О Иса экенин танымай .
43020015	Иса огъар : — Гьей къатын ! Сен неге йылайсан ? Кимни излейсен ? — деп сорай . О да Исаны бир бавчу деп гьисап этип , Огъар : — Бийим ! Эгер Исаны сен алып чыгъаргъан бусанг , магъа айт Ону къайда элтгенингни , мен Ону алып гетермен , — дей .
43020016	— Мариям ! — дей Иса огъар . Мариям да Огъар багъып ягьудиче : — Раббуни ! — дей . ( Бу да « Устаз » демекдир . )
43020017	Иса огъар булай дей : — Магъа тийме , неге тюгюл Мен гьали де Атамны янына чыкъмагъанман . Мени къардашларымны янына барып , олагъа айт : Мен Атамны ва сизин Атагъызны , Аллагьымны ва сизин Аллагьыгъызны янына чыгъаман .
43020018	Маждаллы Мариям барып Исаны якъчыларына : — Мен Раббибиз Исаны гёрдюм ! — деп , оьзюне сёйлегенлерин билдире .
43020019	Шо къаттыгюн ахшам , Оьзюню якъчылары жыйылагъан уьйню эшиклери ягьудилени башчыларындан къоркъуп бегитилген заманда , Иса гелип , орталыкъда да токътап , олагъа : — Уьюгюзге яхшылыкъ ! — дей .
43020020	Шону да айтып , Иса олагъа къолларын ва къабургъасын гёрсете . Раббисин гёрюп , якъчылары сююнелер .
43020021	Иса да къайтып олагъа : — Уьюгюзге яхшылыкъ ! Атам Мени йибергенде йимик , Мен де сизин йиберемен , — дей .
43020022	Шону да айтып , О олагъа багъып уьфюре ва булай дей : — Аллагьны Ругьун къабул этигиз !
43020023	Кимни гюнагьларын гечсегиз , гечилежек , кимникин гечмесегиз , гечилмежек .
43020024	Исаны он эки де якъчысыны бириси , оьзюне Эгиз деп айтылагъан Тома О гелген заман онда болмагъан .
43020025	Башгъа якъчылары огъар : — Биз Раббибизни гёрдюк , — дейлер . — Эгер Ону къолларында мыхлардан къалгъан яраланы гёрмесем , мых яралагъа бармакъларым булан тийип къарамасам , Ону къабургъасына къолларымны къаплап къарамасам , инанмасман , — дей Тома олагъа .
43020026	Сегиз гюнден сонг Исаны якъчылары дагъы да уьйде бирче болалар . Бу гезик Тома да олар булан бола . Эшиклер бегилген . Иса гелип , орталыкъда эретуруп : — Уьюгюзге яхшылыкъ ! — дей .
43020027	Сонг Томагъа булай дей : — Бармагъынгны мунда узат ! Мени къолларыма къара . Къолунгну бери бер , къабургъама тийип де къара ! Шекли болма , иман сал !
43020028	— Мени Раббим , мени Аллагьым ! — деп жавап бере Тома Огъар .
43020029	— Мени гёргенинг саялы иман салдынгмы ? Мени гёрмейли иман салагъанлар насиплилердир ! — дей Иса огъар .
43020030	Якъчыларыны алдында Иса дагъы да кёп аламатлар гёрсете . Оланы гьакъында бу китапда язылмагъан .
43020031	Булар буса Иса Аллагьны Уланы ва Месигь экенине сиз инансын учун , Огъар иман салып , даимлик яшав алсын учун язылгъан .
43021001	Мундан сонг Иса Галилея кёлню ягъасында якъчыларына бирдагъы керен гёрюне . Шо булай бола :
43021002	Петер деп де айтылагъан Симон , оьзюне Эгиз деп айтылагъан Тома , Галилеяны Кана деген юртундан гелген Натанайыл , Зеведейни уланлары , Исаны якъчыларындан дагъы да экевю де бир ерде болалар .
43021003	Петер олагъа : — Мен балыкъ тутма бараман , — дей . — Биз де сени булан гелебиз , — дейлер огъар къалгъанлары . Чыгъып олар къайыкъгъа минелер . Шо гече олар бир зат да тутмайлар .
43021004	Эртен болгъанда буса , Иса кёлню ягъасында токътай . Тек якъчылары Ону Иса экенин танымайлар .
43021005	Иса олагъа : — Ювукъларым ! Гьеч зат тутдугъузму ? — деп сорай . — Тутмадыкъ , — деп жавап берелер олар .
43021006	— Торугъузну къайыкъны онг ягъына атыгъыз , тутарсыз , — дей Иса олагъа . Олар шолай этелер . Тутгъан балыкъны кёплюгюнден олар торну тартып чыгъарып алып болмайлар .
43021007	Шо вакъти Исаны кёп сюеген якъчысы Петерге : — О чу Раббибиз ! — дей . Петер О Рабби Иса экенин эшитгенде , белине уьст опуракъларын да чырмап ( о чечинген болгъан ) , кёлге атыла .
43021008	Башгъа якъчылары , балыкъдан толгъан торну да тартып , къайыкъ булан юзюп , кёлню ягъасына чыгъалар . Неге тюгюл де , олар ягъадан онча йыракъда тюгюл , юз метр чакъы мезгилде болгъан .
43021009	Къуругъа чыкъгъан заманда , олар онда янагъан отну , уьстюнде салынгъан балыкъны ва къырыйында экмекни гёрелер .
43021010	Иса олагъа : — Гьали сиз тутгъан балыкълардан бир нечени дагъы да гелтиригиз , — дей .
43021011	Гетип , Петер , уллу балыкълардан толгъан торну тартып , къуругъа чыгъара . Онда юз элли уьч балыкъ болгъан . Шолай кёп балыкъ бар буса да , тор йыртылмай .
43021012	Иса олагъа : — Гелигиз , ашамагъа олтуругъуз , — дей . Якъчыларындан гьеч бири де Огъар : — Сен кимсен ? — деп сорамагъа болушлукъ этмейлер , неге тюгюл О Рабби экенни олар билелер .
43021013	Иса гелип , экмек де , балыкъ да алып , олагъа бере .
43021014	Оьлюп тирилгенден сонг , Иса якъчыларына гёрюнегени бу уьчюнчю керен болгъан .
43021015	Олар ашап битгенде , Иса Петер деп де айтылагъан Симонгъа : — Югьанны уланы Симон ! Сен Мени булардан эсе кёп сюемисен ? — деп сорай . — Сюемен , Раббим ! Сен билесен чи мен Сени сюегенни , — дей о . — Мени къозуларымны сакъла , — дей Иса огъар .
43021016	Экинчи керен дагъы да огъар : — Гьей Югьанны уланы Симон ! Сен Мени сюемисен ? — деп сорай . Петер Огъар : — Сюемен , Раббим ! Сен билесен чи мен Сени сюегенни , — деп жавап бере . — Сен Мени къойларымны гьайын эт , — дей Иса огъар .
43021017	Уьчюнчю керен де Иса огъар : — Гьей Югьанны уланы Симон ! Сен Мени сюемисен ? — деп сорай . « Мени сюемисен ? » — деп оьзюне уьчюнчю керен сорайгъанына бираз пашман болуп : — Я Раббим ! Сен бары да затны билесен чи . Мен Сени сюегенни билесен , — дей Петер . Иса огъар булай дей : — Мени къойларымны сакъла .
43021018	Гертисин сёйлеймен сагъа : сен жагьил заманынгда , оьзюнг гийинип , сюйген еринге гетип боласан , къарт болгъанда буса , къолларынгны гётерерсен , сени башгъа бирев гийиндирер , сени барма сюймейген еринге элтер .
43021019	Шону О Петер нечик оьлюм булан Аллагьны макътавлу этежегин англасын учун айта . Шону айтгъан сонг , огъар : — Мени артыма тюш ! — дей .
43021020	Петер де , бурлугъуп къарап , оьзлени арты булан Исаны кёп сюеген якъчысы гелегенни гёре . Ахшамгъы ашны вакътисинде Исагъа ювукълашып , о : « Я Рабби , Сагъа хыянатлыкъ этежек ким болур ? » — деп сорагъан якъчысы болгъан .
43021021	Ону гёрюп , Петер Исагъа : — Я Рабби ! Огъар не болур ? — деп сорай .
43021022	— Эгер Мен гелгинче , о сав къалгъанны сюе бусам , о сагъа не аварадыр ? Сен Мени артыма тюш ! — дей Иса огъар .
43021023	Шолайлыкъда , Исаны якъчыларыны арасында Ону бу якъчысы оьлмежек деп хабар яйыла . Тек Иса огъар : « Оьлмежек » , — деп айтмады , янгыз : « Эгер Мен гелгинче , о сав къалгъанны сюе бусам , о сагъа не аварадыр ? » — деп айтды .
43021024	Шо якъчысы бу затланы гьакъында шагьатлыкъ этген ва барын да язгъан . Ону шагьатлыгъы гьакъ экенни биз барыбыз да билебиз .
43021025	Иса дагъы да кёп ишлер этген . Эгер оланы барысын да тындырыкълы язса , ону гьакъында язылгъан китапланы салмагъа савлай дюньяда да ер болмас эди .
44001001	Гьей Теофил , биринчи китабымда мен Иса этген ва уьйретген бары да затны ,
44001002	танглангъан элчилерине Аллагьны Ругьундан таба буйрукълар берип , О кёкге алынгъан гюнге ерли болгъан бары да затны язгъан эдим .
44001003	Оьлюмню азабын чекгенден сонг , бир кёп инандырагъан далиллер булан Иса элчилерине Оьзю гертиден де тирилгенин гёрсетген . Тирилгенден сонг , Иса олагъа къыркъ гюнню ичинде гёрюне туруп , Аллагьны гьакимлиги гьакъда англатып тургъан .
44001004	Бир керен элчилер булан бирче олтуруп ашап турагъанда , Иса олагъа булай деген : « Ерусалимни къоюп гетмегиз . Атам ваъда этген затны гёзлеп туругъуз . О гьакъда сиз Менден эшитдигиз .
44001005	Ягьия пайхаммар сизин , сувгъа чомуп , Аллагьгъа тапшургъан . Амма бир нече гюнден сонг Аллагь сизин ваъда этген Оьзюню Ругьуна чомажакъ » .
44001006	Бир ерге жыйылгъанда , элчилер Исагъа : — Я Рабби ! Исрайылгъа пачалыгъын Сен гьали къайтара бережекмисен ? — деп сорайлар .
44001007	Иса буса олагъа : — Атам Оьзюню гьакимлиги булан токъташдыргъан вакътини ва гюнлени билмеге сизге изну берилмеген .
44001008	Аллагь сизге Оьзюню Ругьун берген заманда , шо Ругьну къудратын алажакъсыз . Ерусалимде , бютюн Ягьудеяда ва Самарияда , гьатта дюньяны инг йыракъ ерлеринде де Мени гьакъымда шагьатлыкъ этежексиз , — деп жавап бере .
44001009	Бу сёзлени айтып битгендокъ , Иса оланы гёз алдында кёкге гётериле ва Ону бир булут алып гете .
44001010	Элчилер оьрге багъып Ону кёкге чыгъагъан кююне къарап турагъанда , оланы алдына бирден акъ опуракълар гийген эки адам гелип токътай .
44001011	Олар : — Гьей галилеялылар ! Мунда кёкге къарап негер токътагъансыз ? Сизин яныгъыздан кёкге гётерилген бу Иса , сиз гёреген кюйде кёкге нечик гётерилди буса , шолай къайтып да гележек , — дейлер .
44001012	Сонг олар Ерусалимден бир чакъырымгъа ювукъ арекде ерлешген Зайтун тавдан къайтып Ерусалимге гелелер .
44001013	Олар бир уьйге гелип , оьрдеги къатгъа чыгъалар . Онда Петер , Югьан , Якъуб , Андрей , Филип , Тома , Бартолмай , Маттай , Алфайны уланы Якъуб , Элинсюер деп ат къоюлгъан Симон ва Якъубну уланы Ягьуда бола .
44001014	Бирче дуа этмек учун , булар барысы да шонда жыйыла болгъан . Олар булан мунда бир нече къатынгиши , шолай да Исаны анасы Мариям ва Ону инилери болгъан .
44001015	Бир керен шолай жыйынгъа юз йигирмагъа ювукъ иман къардаш жыйылгъан . Шо заман Петер , оланы ортасына чыгъып , булай дей :
44001016	— Иман къардашларым , Исаны тутгъанлагъа ёл гёрсетген Ягьуданы гьакъындагъы Сыйлы Язывларда Аллагьны Ругьу Давутдан таба алданокъ билдирген зат яшавгъа чыкъмаса болмай эди .
44001017	Ягьуда бизин булан эди ва бизин ишлерибизде ортакъчылыкъ эте эди .
44001018	Этген жинаятчылыгъы учун тюшген акъчасына Ягьуда сатып топуракъ алгъан , сонг баштигинден йыгъылып , къурсагъы ярылып , ичбавуру къыргъа чыгъып яйылып оьлген .
44001019	Ерусалимде яшайгъанланы барысына да бу иш белгили болгъан . Шогъар гёре бу топуракъгъа оланы ерли тилинде « Гьакелдама » , демек « Къан топурагъы » деп айтыла .
44001020	Забур китабында булай язылгъан : Шо ерлер бош къалсын , онда бирев де яшамасын . Дагъы да булай язылгъан : Ону къуллугъун башгъа гиши тутсун .
44001021	Шо саялы бизге Ягьуданы орнуна , Ягьия Исаны сувгъа чомуп , Аллагьгъа тапшургъан гюнден тутуп Раббибиз Иса кёкге чыкъгъан гюнге ерли гьар заман Ону булан айланып тургъан адамланы арасындан биревню айырмагъа герек . Шо адам Исаны тирилмеклигине шагьат болмагъа герек .
44001022	
44001023	Олар экевню арагъа чыгъара : Барсаба деп айтылагъан Юсупну ( о Юстус деген аты булан да белгили болгъан ) ва Матияны .
44001024	Сонг олар дуа этип : — Я Рабби ! Гьар кимни юрегинде не барны Сен билесен . Бу экевню Сен къайсын сайлагъанынгны бизге гёрсет .
44001025	Оьзю болма тийишли ерине гетген Ягьуданы элчилик къуллугъун ким тутар ? — дейлер .
44001026	Сонг олар чёп салалар , чёп Матиягъа чыгъа . Булайлыкъда , Матия он бир де элчини арасына къошула .
44002001	Ашлыкъ тюшюмню байрамы гелгенде , элчилер ва Исаны якъчылары барысы да бир ерге дагъы да жыйылалар .
44002002	Бирден кёкден гючлю елни авазына ошайгъан тавуш гелип , булар олтургъан уьйню ичин къавгъадан толтуруп къоя .
44002003	Олагъа от ялындан болгъан тиллеге ошайгъан бир затлар гёрюне . Гьарисини уьстюне шолай бир тил гелип къона .
44002004	Олар бары да Аллагьны Ругьундан толуп , башгъа башгъа тиллерде сёйлемеге башлай . Олагъа шолай гьюнерни Аллагьны Ругьу бере .
44002005	Шо вакътилерде Ерусалимде дюньяны гьар еринден гелген динагьлю ягьудилер бар болгъан .
44002006	Шо аваз эшитилгенде , халкъ жыйылып , бек тамашалыкъ эте , неге тюгюл Исаны якъчылары мундагъы гьар халкъны тилинде сёйлейгенин эшите .
44002007	Барысы да гьайран болуп , бир бирине : — Сёйлейген бары да бу адамлар галилеялылармы экен ?
44002008	Булай нечик бола , гьарибиз оланы оьзюбюзню ана тилибизде сёйлейгенин эшитебиз .
44002009	Арабызда парфиялылар , мидиялылар , эламлылар бар . Месопотамияда , Ягьудеяда , Каппадокияда , Понтда ва Асияда яшайгъанлар ,
44002010	Фригияда ва Памфилияда , Мисриде ва Ливияны Кириней бёлюгюнде яшайгъанлар , Румдан гелген къонакълар ( ягьудилер ва ягьуди динге айлангъанлар ) ,
44002011	критлилер ва араплар бар . Амма Аллагьны уллу ишлери гьакъында олар ана тиллерибизде сёйлейгенни гьарибиз эшитип турабыз , — дей .
44002012	Барысы да тамашалыкъ этип : — Муну нечик англама герек ? — деп бир бирине сорай .
44002013	Башгъалары буса : — Олар чагъырны гьатдан артыкъ кёп ичип къойгъанлар , — деп мысгъыллай .
44002014	Он бир элчи де булан бирче гётерилип , тавушун да бек чыгъарып , Петер олагъа булай дей : — Гьей ягьудеялы къардашлар ва бары да Ерусалимде яшайгъанлар ! Мен сизге бу гьайран иш не демек экенни англатайым . Мени сёзлериме тергевлю кюйде тынглагъыз !
44002015	Олар , сиз ойлайгъан кюйде , эсирмеген . Гьали янгы эртен сагьат тогъуз вакъти .
44002016	Бу сиз гёреген иш Аллагь Ёел пайхаммардан таба айтып билдирген бир гьалдыр :
44002017	Ахыр гюнлерде бары да инсанлагъа Ругьумну бережекмен . Сизин уланларыгъыз да , къызларыгъыз да Мени атымдан сёйлежеклер . Яшларыгъызны гёзюне затлар гёрюнежек , къартларыгъыз да гьайран тюшлер гёрежеклер .
44002018	Къулларыма да — эргиши болсун , къатынгиши болсун — шо гюнлерде Ругьумну бережекмен , олар да Мени атымдан сёйлежеклер .
44002019	Оьрде , кёклерде аламатлар яратажакъман . Тюпде , дюньяда да аламатлар — къан , от ва тютюн булутлар — гёрсетежекмен .
44002020	Раббибизни уллу ва макътавлу гюню гелгинче , гюн тутулуп , къарангылыкъ болуп туражакъ . Ай къан йимик къызыл тюсге гирежек .
44002021	О заман Раббибизни атын тутгъан гьар ким къутгъарылажакъ .
44002022	Гьей Исрайылны халкълары ! Мени бу сёзлериме тергевлю тынглагъыз : назаретли Иса Аллагь берген гьакимлиги булангъы бир адам эди . Исаны шолайлыгъын Ондан таба сизге гёрсетилген аламатлар ва гьайранлыкълар булан Аллагь сизге ачыкъ кюйде исбат этди . Сиз оьзюгюз де шону яхшы билесиз , неге тюгюл шо иш сизин гёз алдыгъызда болду .
44002023	Иса сизге йиберилген эди , сиз буса Ону къанунсузланы къолуна берип , хачгъа илип оьлтюрдюгюз . Бу иш шолай болажагъын Аллагь биле эди , неге тюгюл О Оьзю шолай белгилеген эди .
44002024	Исаны тирилтип , Аллагь Ону оьлюмню азапларындан къутгъарды , неге тюгюл О оьлюмню къолунда къалмагъа болмай эди .
44002025	Исаны гьакъында Давут булай деген : Раббибизни гьар заман гёз алдымда гёре эдим . О мени онг ягъымда , мен шо саялы къоркъмайман .
44002026	Шогъар гёре юрегим къувана ва тилим шат сёзлер сёйлей , гьатта чархым да умут булан яшажакъ .
44002027	Неге тюгюл де , Сен мени жанымны оьлюлени арасында къоймассан ва Сагъа тапшурулгъан къулунгну къабурда чиримеге къоймассан .
44002028	Яшавну ёлларын магъа Сен уьйретдинг , Оьзюнгню барлыгъынг булан магъа сююнч бережексен .
44002029	Къардашлар ! Уллу атабыз Давутну гьакъындан сизге ачыкъдан айтмагъа боламан : о оьлген ва гёмюлген , ону къабуру да бугюнге ерли бизин алдыбызда сакъланып тура .
44002030	Амма Давут пайхаммар болгъан , о оьзюню тахыны уьстюне наслусундан биревню олтуртажагъына Аллагь сёз бергенни биле болгъан .
44002031	Месигьни тирилежегин алданокъ билип , Давут булай деген : О оьлюлени арасында къалмагъан ва ону къаркъарасы къабурда чиримеген .
44002032	Аллагь Исаны тирилтген , биз барыбыз да шогъар шагьатбыз .
44002033	Гьали Иса Аллагьны онг ягъына чыгъарылгъан . О Атасындан Ону Оьзюне ваъда этилген Ругьун алгъан . Сиз гёрегенигиз ва эшитегенигиз йимик , Иса бизге Аллагьны Ругьун берген .
44002034	Давут оьзю кёклеге чыкъмаса да булай деген : Аллагь Раббиме булай айтды : Мен душманларынгны аякъларынгны тюбюне салгъынча , Мени онг ягъымда олтуруп тур .
44002035	
44002036	Шолайлыкъда , сен къатты кюйде билип къой , гьей исрайыл халкъы : Аллагь Исаны Рабби ва Месигь этген . Сиз буса Ону хачгъа илгенсиз .
44002037	Бу сёзлени эшитгенде , жыйылгъанланы юреклери ярыла . Петерге ва оьзге элчилеге : — Къардашлар , энни биз не этме герекбиз дагъы ? — деп сорайлар .
44002038	— Гюнагьларыгъыздан гечилмек учун , сизин гьаригиз товба этмеге ва Иса Месигьни аты булан , сувгъа чомдуртуп , оьзюгюзню Аллагьгъа тапшуртмагъа герексиз . Шолай этсегиз , Аллагь сизге Оьзюню Ругьун бережек .
44002039	Сизге , авлетлеригизге , шолай да йыракъдагъыланы гьарисине ва Рабби Аллагьыбыз Оьзюню янына чакъыражакъланы барына да бу сёзню берген , — дей Петер олагъа .
44002040	Петер олагъа дагъы да бир кёп сёзлер булан бувара ва : — Оьзюгюзню бу пасат наслудан къутгъармагъа къарагъыз ! — деп тилей .
44002041	Ону сёзюн къабул этгенлер барысы да , сувгъа чомдуртуп , оьзлени Аллагьгъа тапшурталар . Шо гюн уьч мингге ювукъ адам Исагъа иман салгъанланы арасына къошула .
44002042	Олар элчилер уьйретеген Аллагьны каламына , бир бири булан къатнашывгъа , экмек бёлюв адатны кютювге , дуа этивге даим амин туралар .
44002043	Оланы гьарисини къоркъуву бола , неге тюгюл элчилерден таба Аллагь хыйлы аламатлар ва муъжизатлар гёрсетген .
44002044	Исаны якъчылары чакъда чакъда бирче жыйыла , оланы бары да заты ортакъ бола .
44002045	Малларын ва мюлклерин сатып , барына да тарчыкълыгъына гёре гьарисине пайлайлар .
44002046	Исаны якъчылары гьар гюн ибадатханада бирче жыйылалар . Уьйде гьакъ юрекден , сююнч булан экмек бёлюв адатны кютелер .
44002047	Аллагьгъа алгъыш эте ва бютюн халкъны разилигин къазаналар . Къутгъарылма сюегенлени Раббибиз гьар гюн сайын Исагъа иман салагъанлагъа къоша .
44003001	Бир керен Петер булан Югьан дуаны вакътисинде , гюндюз сагьат уьчде ибадатханагъа баралар .
44003002	Онда тувмадан акъсакъ бир адам бола . Ибадатханагъа гелегенлеге тиленсин деп , ону гьар гюн ибадатхананы « Гёзел къапу » деп айтылагъан къапусуну янына гелтирип салып гете болгъанлар .
44003003	Петерни ва Югьанны ибадатханагъа гирегенин гёрюп , бу адам олардан да садагъа тилемеге башлай .
44003004	Петер ва Югьан огъар тигилип къарай . — Бизге бакъ , — дей Петер .
44003005	Бу адам , Петерден ва Югьандан бир зат алмагъа умутлап , олагъа тикленип къарай .
44003006	Петер огъар : — Мени гюмюшюм де , алтыным да ёкъ , амма менде бар затны сагъа берермен . Назаретли Иса Месигьни атыны къудраты булан сен тур , юрю ! — дей .
44003007	Сонг Петер ону онг къолун тутуп гётере . Бирден ону аякъларына ва тобукъларына гюч геле .
44003008	Атылып аякъгъа туруп , юрюмеге башлай . Сонг юрюй , чаба туруп , олар булан бирге ибадатханагъа гирип , Аллагьгъа макътав этмеге башлай .
44003009	Бютюн халкъ ону юрюме башлагъанын ва Аллагьгъа макътав этегенин гёре .
44003010	Бу ибадатхананы « Гёзел къапусуну » янында садагъа тилемек учун олтурагъан адам экенин таныйлар . Бу адамгъа болгъанны гёргенде , адамлар , къоркъуп , ажайып болуп къалалар .
44003011	Бу адам Петерни ва Югьанны янындан таймай юрюй . Тамашалыкъ этген халкъ шо заман оланы янына — Сулайманны Гётермеси деп айтылагъан ерге жыйыла .
44003012	Шону гёргенде , Петер халкъгъа булай дей : — Гьей Исрайылны халкълары , негер тамашалыкъ этесиз ? Бизге оьзюбюзню къудратыбыз яда муъминлигибиз булан ону юрюйген этгенде йимик неге къарайсыз ?
44003013	Ибрагьимни , Исгьакъны ва Якъубну Аллагьы , ата бабаларыбызны Аллагьы Оьзюню Уланы Исаны макътавлу этди . Сиз буса Ону оьлюмге тарытдыгъыз , Пилат Ону азат этмеге токъташгъанда , Пилатны алдында сиз Ону инкар да этдигиз .
44003014	Аллагьгъа тапшурулгъан муъмин адамны инкар этип , адам оьлтюрген биревню азат этип сизге бермекни тиледигиз .
44003015	Сиз яшав берегенни оьлтюрдюгюз . Амма Ону Аллагь оьлюмден тирилтди , биз де шону шагьатыбыз .
44003016	Сиз гёрюп турагъан , таныма да таныйгъан бу адамны Исаны къудраты сав этди . Иса ва О береген иман булан бу сакъат сизин гёз алдыгъызда сав болду .
44003017	Гьали , гьей къардашлар , сизин башчыларыгъыз йимик , сиз де Исагъа этген къаршы ишлени билмей этгенни мен билемен .
44003018	Амма бары да пайхаммарлардан таба Месигь азап чегежегин алданокъ билдирген Аллагь Оьзю айтгъанын яшавгъа чыгъарды .
44003019	Гюнагьларыгъыз гечилсин учун , товба этип , Аллагьны ёлуна къайтыгъыз . Шо заман Раббибиз сизге парахат , сююнчлю вакътини бережек ,
44003020	О сизин учун алданокъ белгилеген Месигьни — Исаны сизге йибережек .
44003021	Оьзюню бырынгъы сыйлы пайхаммарларындан таба Аллагь хыйлы алданокъ айтгъаны йимик , бары да зат этилгинче , Иса кёклерде къалып турмагъа герек .
44003022	Муса булай айтгъан : « Бизин Рабби Аллагьыбыз халкъыгъызны арасындан сизге мени йимик бир пайхаммар йибережек . О сизге айтагъан бары да затлагъа таби болмагъа герексиз .
44003023	Олай бир заман гележек — о пайхаммаргъа тынгламайгъан гьар адам халкъны арасындан ёкъ болажакъ » .
44003024	Самуйылдан башлап ондан сонг болгъанларына ерли бары да пайхаммарлар шолай гюнлер болажагъы гьакъында алданокъ хабар бергенлер .
44003025	Сиз пайхаммарланы наслусусуз ва Аллагьны ата бабаларыгъыз булангъы разилешивню варислерисиз . Аллагь Ибрагьимге булай деген : « Сени наслунгдан таба ер юзюндеги бары да инсанлагъа Аллагь рагьмулу болажакъ » .
44003026	Сизин терс ёллагъа тюшме къоймай , тюз ёллагъа салмакъ учун , Аллагь , Оьзюню къуллукъчусун чыгъарып , башлап сизин яныгъызгъа йиберди .
44004001	Петер ва Югьан халкъгъа сёйлеп турагъанда , оланы янына дин къуллукъчулар , ибадатхананы къаравулчуларыны башчысы ва саддукейлер гелелер .
44004002	Петер ва Югьан инсанлар Иса йимик тирилежегин халкъгъа билдирелер . Шо саялы дин къуллукъчулар ва саддукейлер , ачувланып ,
44004003	оланы туталар , ахшам вакъти экени саялы , эртен болгъунча туснакъгъа салып сакълайлар .
44004004	Петерни ва Югьанны сёзюне тынглагъанланы кёплери иман сала . Шолай адамланы санаву беш мингге ювукъ бола .
44004005	Артындагъы гюн халкъны башчылары , тамазалар ва дин алимлер Ерусалимде жыйылалар .
44004006	Шонда баш дин къуллукъчу Гьанна булан Кайафа , Югьан , Искендер , Гьаннаны башгъа къардашлары да бола .
44004007	Петерни ва Югьанны арагъа салып : — Сиз бу адамны къайсы къудрат булан яда кимни аты булан сав этдигиз ? — деп олардан сорав алалар .
44004008	Шо заман Аллагьны Ругьундан толгъан Петер олагъа булай дей : — Гьей Исрайылны башчылары ва тамазалары !
44004009	Сиз бугюн сакъат адамгъа этилген яхшылыкъны ва о нечик сав этилгенни гьакъында бизден сорав ала болгъан сонг ,
44004010	сизге барыгъызгъа да ва Исрайылны бютюн халкъына белгили болсун : сиз Оьзюн хачгъа илген , Аллагь оьлюмден тирилтген назаретли Иса Месигь берген гьакимлик булан шо адам саппа сав болуп , сизин алдыгъызда эретуруп тура .
44004011	Сыйлы Язывларда Исаны гьакъында язылгъан йимик : Усталар ташлап къойгъан таш кюрчюню аслу ташы болуп токътады .
44004012	Башгъа гьеч бирев де къутгъармажакъ , бу кёкню тюбюнде инсанлагъа тапшурулгъан , бизин къутгъармагъа болажакъ дагъы гьеч бир ат ёкъдур .
44004013	Петерни ва Югьанны тартынмайгъанын гёрюп , олар охуп уллу билимлер алмагъан адамлар экенин англагъан заманда , Исрайылны башчылары ва тамазалары гьайранлыкъ этип къалалар . Иса сав заманында Ону булан бирче болгъанын да билелер .
44004014	Сав этген адамны Петер ва Югьан булан эретургъанын гёргенде , олагъа къаршы бир сёз де айтмагъа болмайлар .
44004015	Петерге ва Югьангъа ягьудилени оьр мажлисинден чыгъып гетмекни де буюруп , олар оьз арасында сёйлешмеге башлайлар .
44004016	— Бу адамлагъа биз не этме герекбиз ? Олар бир уллу аламат иш гёрсетгени Ерусалимде яшайгъанланы барына да белгили . Ону биз инкар этме болмайбыз .
44004017	Амма бу хабар халкъны арасында дагъы да бек яйылмасын учун , олар Исаны гьакъында дагъы бирев булан да сёйлемесин деп , олагъа буйрукъ этейик , — дейлер .
44004018	Сонг оланы чакъырып , дагъы бир де Исаны гьакъында сёйлемесин деп буйрукъ этелер .
44004019	Амма Петер ва Югьан олагъа : — Бир оьзюгюз ойлашып къарагъыз чы , Аллагьны алдында , Аллагь айтагъанны къоюп , сиз айтагъангъа артыкъ тынгламакъ тюз болурму ?
44004020	Биз гёргенлерибизни ва эшитгенлерибизни айтмай турма болмасбыз , — деп жавап берелер .
44004021	Олагъа янгыдан къоркъувлар да берип , йиберип къоялар . Оланы такъсырламакъ учун , гьеч бир далил тапмайлар , неге тюгюл бютюн халкъ болгъан иш учун Аллагьгъа макътав эте .
44004022	Сав болгъан шо адамгъа къыркъ йылдан артыкъ бола болгъан .
44004023	Азат этилгенден сонг , Петер ва Югьан оьзленикилени янына гелип , баш дин къуллукъчулар ва тамазалар оьзлеге сёйлеген затланы олагъа айталар .
44004024	Шону эшитгенде , Исаны якъчылары бары да бир гёнгюлден Аллагьгъа булай дуа эте : — Гьей Есибиз Аллагь ! Кёклени де , ерлени де , денгизлени де , олардагъы бары да затны да Сен яратгъансан .
44004025	Сени къулунг болгъан атабыз Давут Ругьунгну таъсиринден авзу булан Сени сёзлерингни булай айтды : Ят халкълар неге баш гётерелер , халкълар неге бош хыяллагъа къуллукъ этелер ?
44004026	Дюньяны пачалары неге баш гётерелер , бай бийлер бирлешип , Раббибизге ва Ону Месигьине неге къаршы чыгъалар ?
44004027	Гертилей де , Гьирод ва Понтий Пилат , ят халкълар ва исрайыл халкъы булан бир болуп , Сени Танглагъанына , Сыйлы Къулунг Исагъа , къаршы чыкъдылар .
44004028	Олар Сени къудратынг ва айтгъанынг болмагъа герек деп алданокъ токъташдыргъан гьар затны гертилемек учун жыйылгъанлар .
44004029	Гьали де , я Раббибиз , олар бизге къоркъув берегенни Сен гёресен . Сени сёзюнгню къоркъунмай сёйлесин учун , Оьзюнгню къулларынга гюч бер дагъы .
44004030	Сыйлы къулунг Исаны аты булан аврувланы сав этмек учун , муъжизатлар ва аламатлар гёрсетмек учун кёмек эт .
44004031	Исаны якъчылары дуа этип битгенден сонг , олар жыйылып токътагъан ер чайкъала . Барысы да Аллагьны Ругьундан толуп , Аллагьны гьакъындагъы хабарны тартынмайлы , ачыкъдан ачыкъ сёйлемеге башлай .
44004032	Бары да Исаны якъчыларыны юрегинде ва гёнгюлюнде бир зат бола . Оьз мюлкюнден бир затгъа да бирев де : « Бу меники » , — деп айтмай . Оланы бары да заты ортакъ бола .
44004033	Элчилер Раббибиз Исаны оьлюмден тирилмеклигине гючлю кюйде шагьатлыкъ этелер ва оланы барына да Аллагь уллу рагьму эте .
44004034	Оланы арасында тарчыкълыкъгъа тюшген бирев де болмай . Неге тюгюл де , топуракъ ва уьй есилери , малын сатып , сатгъанда тюшген акъчаны гелтирип
44004035	элчилеге берелер . Бары да зат да гьар кимге тарыгъына гёре пайлана .
44004036	Кипрде тувгъан левийлерден чыкъгъан Юсуп деген бирев болгъан . Огъар элчилер Барнаба , демек « Ругьландырывчу » деп ат къойгъан болгъан .
44004037	О оьзюню мюлкю болгъан топурагъын сатып , акъчасын гелтирип элчилеге бере .
44005001	Гьанания деген бирев Сафира деген къатыны да булан мюлкюнден бир пайын сатгъан болгъан .
44005002	Къатыны булан разилешип , акъчаны бир пайын о оьзлеге къоя . Къалгъан акъчаны гелтирип , о элчилеге бере .
44005003	Петер огъар : — Гьей Гьанания ! Неге сен юрегинге иблис айтгъанны этдирип , Аллагьны Ругьуна ялгъан айтып , топурагъынгны сатгъанда тюшген акъчаны бир пайын яшырдынг ?
44005004	Сатгъанча , о мюлк сеники тюгюлмю эди ? Сатгъан сонг да шо акъча сеники тюгюлмю эди ? Ялгъан айтмагъа сени не зат борчлу этди ? Сен инсанлагъа тюгюл , Аллагьгъа ялгъан айтдынг , — дей .
44005005	Бу сёзлени эшитгенде , Гьанания йыгъылып оьлюп къала . Шону эшитгенлени барын да уллу къоркъув къуршай .
44005006	Сонг жагьиллер гелип , гебинлеп , ону гёммеге гьазирлейлер ва къыргъа алып чыгъып гёмелер .
44005007	Уьч сагьатдан сонг ону къатыны геле , тек о не болгъанын билмей .
44005008	Петер огъар : — Айт чы магъа , топурагъыгъызны сиз шончакъыгъа сатгъанмы эдигиз ? — деп сорай . — Дюр , шончакъыгъа сатгъан эдик , — деп жавап бере о .
44005009	— Шолай сёйлешмеге ва Раббибизни Ругьун сынамагъа нечик болдугъуз ? Сен эшик алдагъы авазланы эшитемисен ? Шо авазлар — сени эрингни гёмюп гелегенлени авазлары . Олар сени де шонда элтежеклер , — дей Петер огъар .
44005010	Къатын , шоссагьатына Петерни аякъларына йыгъылып , жан бере . Ичине гирип гелген жагьиллер ону оьлгенин гёрелер . Къыргъа алып чыгъып , ону да эрини янына гёмелер .
44005011	Бары да Исаны якъчыларын ва бу затланы эшитгенлени барысын да уллу къоркъув къуршай .
44005012	Элчилер халкъны арасында кёп муъжизатлар ва аламатлар гёрсетелер . Исаны якъчылары барысы да бир йимик Сулайманны Гётермесини янында жыйылалар .
44005013	Бирев де олагъа къошулмагъа болушлукъ этмей , тек халкъ олагъа бек гьюрмет эте .
44005014	Раббибиз Исагъа иман салагъан халкъны — эренлени ва къатынланы — санаву баргъан сайын арта .
44005015	Шоллукъда , Петер янындан оьтюп барагъанда , дагъы болмаса ону гёленткиси сама аврувланы уьстюне тийсин деп , оланы орамлагъа чыгъарып , тёшеклени ва орунланы уьстюне салалар .
44005016	Ерусалимни айланасындагъы юртлардан да кёп халкъ геле . Олар оьзлени аврувлардан ва жинлерден азап чегип турагъан адамларын гелтирелер . Шо адамлар барысы да сав болалар .
44005017	Дин къуллукъчуланы башчысы ва ону булан бирге бары да саддукей дин бёлюгюнден болгъанлар оланы бек гюллейлер .
44005018	Олар элчилени тутуп , оланы шагьар туснагъына салалар .
44005019	Амма гече булан гелип , Раббибиз йиберген малайик туснакъны къапуларын ача ва оланы къыргъа чыгъара .
44005020	Малайик булай дей : — Барыгъыз , ибадатханада токътап , сизин янгы яшавугъузну гьакъындагъы бары да затны бютюн халкъгъа айтыгъыз .
44005021	Буйрукъгъа тынглап , элчилер эртен тез гелип ибадатханагъа гире ва халкъгъа насигьат этмеге башлайлар . Дин къуллукъчуланы башчысы ва ону булангъылар гелгенде , олар ягьудилени оьр мажлисинде Исрайылны бары да тамазаларыны генгешин чакъыра . Сонг олар элчилени алып гелмеге оланы артындан туснакъгъа къуллукъчуланы йибере .
44005022	Амма туснакъгъа гелген къуллукъчулар онда элчилени тапмай . Къайтып гелип , шо гьакъда :
44005023	— Биз туснакъны тындырыкълы кюйде бегитилип тапдыкъ . Къаравуллар да къапуланы алдында токътагъан эдилер , амма къапуланы ачгъанда , ичинде бирев де табулмады , — деп билдирелер .
44005024	Бу сёзлени эшитгенде , къаравулланы башчысы ва баш дин къуллукъчулар бу не зат экен деп адап къалалар .
44005025	Сонг бирев гелип , олагъа : — Сиз туснакъгъа салгъан адамлар ибадатханада халкъгъа насигьат этип туралар , — деп билдире .
44005026	Сонг къаравулланы башчысы , къуллукъчулары булан барып , гьеч гюч этмей , оланы къайтарып гелтире . Халкъ оьзлени таш урушгъа тутуп къоймасын деп , олар гюч къолламагъа къоркъалар .
44005027	Элчилени гелтирип , оьр мажлисни алдында тургъузалар . Дин къуллукъчуланы башчысы олагъа :
44005028	— Шо адамны гьакъында дагъы сёйлемегиз деп биз сизге къатты кюйде буваргъан эдик . Амма сиз айтагъаныгъызны Ерусалимни гьар ерине яйып юрюйсюз ва О адамны оьлюмю учунгъу такъсырны бизин уьстюбюзге салмагъа сюесиз , — дей .
44005029	Петер ва оьзге элчилер булай дей : — Биз инсанлагъа тюгюл , Аллагьгъа таби болмагъа герекбиз !
44005030	Сиз хачгъа илип оьлтюртген Исаны аталарыбызны Аллагьы тирилтди .
44005031	Исрайылгъа товба этмеге ва гюнагьларындан гечме имканлыкъ болсун учун , Есибиз ва Къутгъарывчубуз этип , Аллагь , Ону Оьзюню онг ягъында олтуртуп , оьр даражалагъа чыгъарды .
44005032	Биз де шо затланы барысына да шагьатларбыз — биз де , Аллагьны Ругьу да . Аллагь Ругьун Оьзюне таби болагъанлагъа берди .
44005033	Бу сёзлени эшитгенде , олар бек къазапланып , элчилени оьлтюрмеге сюелер .
44005034	Оьр мажлисни ортакъчыларыны арасында бары да халкъ гьюрмет этеген дин алим , Гамалиел деген бир фарисей бола . Шо заманда о туруп йиберип , элчилени бир аз замангъа къыргъа чыгъарсын деп буюра .
44005035	Сонг о : — Гьей Исрайылны халкъы , бу адамлагъа не этме сюегенигизни гьакъында яхшы кюйде ойлашып къарагъыз .
44005036	Мундан бираз алдынларда , оьзю уллу адамман деп , Тевда деген бирев чыкъгъан эди . Ону якълап , дёрт юзге ювукъ адам огъар къошулгъан . О адам оьзю оьлтюрюлген , ону якъчылары буса якъ якъгъа чачылгъан , болмагъандай болгъан .
44005037	Ондан сонг , халкъны гьисабы алынагъан заманда , галилеялы Ягьуда деген бирев гелип арагъа чыгъып , хыйлы халкъны оьзюню янына тартды . О да оьлтюрюлдю , ону якъчылары буса чачылышып гетдилер .
44005038	Гьали мен сизге маслагьат этемен : бу адамлагъа тиймегиз , оланы йиберип къоюгъуз ! Неге тюгюл де , буланы мурады ва этеген ишлери инсанлардан амалгъа геле буса , оьзлюгюнден де ёкъ болуп къалажакъ .
44005039	Эгер Аллагьдан амалгъа геле буса , оланы енгмеге сизин гючюгюз чатмас . Аллагьгъа къаршы ябушагъанлар болуп чыгъып къалмагъай эдигиз , — дей .
44005040	Олар Гамалиелни маслагьатына рази болуп , элчилени чакъырталар . Оланы къамучу булан тюйдюрюп ва Исаны гьакъында дагъы сёйлемесин деп буварып , чыгъарып йиберелер .
44005041	Исаны аты учун хорланмакълыкъгъа лайыкълы болгъанына сююнюп , элчилер оьр мажлисден чыгъып гетелер .
44005042	Гьар гюн ибадатханада оьзюнде ва уьйден уьйге барып , олар Иса Месигь экенни гьакъындагъы Сююнч Хабарны билдирегенин токътатмайлар .
44006001	Исаны якъчыларыны санаву артып тура . Оланы арасындан гелгинчи ягьудилер ерли ягьудилени уьстюнден арз этмеге башлайлар . Неге тюгюл де , оланы тул къатынлары гьар гюн пайланып берилеген ашарлыкъдан магьрюм этиле болгъан .
44006002	Шо заман он эки де элчи , бары да Исаны якъчыларын да чакъырып , булай дей : — Бизге Аллагьны каламын билдирмекни къоюп , ашарлыкъны пайлавну гьайын этип айланмагъа яхшы тюгюл .
44006003	Гьали , гьей иман къардашлар , оьз арагъыздан яхшылыкъгъа айтылгъан , Аллагьны Ругьундан толгъан ва гьакъыллы етти адамны айырыгъыз . Олагъа шо къуллукъну тапшурайыкъ .
44006004	Биз буса дуа этивню ва Аллагьны каламын билдиривню гьайын этейик .
44006005	Бу таклифге барысы да рази болуп , олар Аллагьны Ругьундан толгъан ва имангъа къайтгъан Стефанны ва шолай да Филипни , Прогьорну , Никанорну , Тимонну , Парменни ва ягьуди динге айлангъан антиокиялы Николайны айыралар .
44006006	О адамланы элчилени алдына гелтирелер . Элчилер , оланы башларына къолларын салып , дуа этелер .
44006007	Шолайлыкъда , Аллагьны гьакъындагъы хабар бек яйыла . Ерусалимде Исаны якъчыларыны санаву баргъан сайын артып тербей , дин къуллукъчуланы кёплери де Исагъа иман салалар .
44006008	Аллагь оьзюне савгъат этип къудратын берген Стефан буса халкъны арасында уллу муъжизатлар ва аламатлар гёрсете .
44006009	Азатланы синагогундан деп айтылагъан киринейлилерден ва искендериялылардан , киликиялылардан ва асиялылардан бирлери , Стефангъа къаршы чыгъып , ону булан эришмеге башлайлар .
44006010	Амма ону сёзюндеги гьакъылгъа ва Аллагьны Ругьу булан сёйлегенине оланы къаршы гючю болмай .
44006011	Шо заман олар , бир бир адамланы тюпден таба сатып алып : — Ону Мусагъа ва Аллагьгъа къаршы капир сёзлер айтгъанын биз эшитдик , — деп айтдыралар .
44006012	Олар халкъны , тамазаланы ва дин алимлени арасына питне салалар . Стефанны тутуп , ягьудилени оьр мажлисине элтелер .
44006013	Гелтирген ялгъан шагьатлары : — Бу адам бу ибадатхананы да , Мусаны Къанунун да токътавсуз яман сёзлер айтып сёге .
44006014	Назаретли Иса ибадатхананы дагъытажакъ ва Муса бизге къойгъан адатланы алышдыражакъ деп айтгъанын да биз эшитдик , — дейлер .
44006015	Оьр мажлисде олтургъанланы барысы да Стефандан гёзлерин айырмай къарайлар . Олар Стефанны юзю малайикни юзюне ошап къалгъанын гёрелер .
44007001	Шо заман дин къуллукъчуланы башчысы : — Бу сёзлер тюзмю ? — деп сорай .
44007002	Стефан булай жавап бере : — Къардашлар , аталар , тынглагъыз ! Атабыз Ибрагьим Гьарангъа гёчгюнче , Месопотамияда турагъанда , огъар макътавлу Аллагь гёрюнген .
44007003	Аллагь огъар : « Уьлкенгни ва къардашларынгны къоюп , Мен сагъа гёрсетежек уьлкеге бар » , — деп айтды .
44007004	Шо заман Ибрагьим , килданилени уьлкесинден гетип , Гьаранда ерлешген . Атасы оьлгенден сонг , Аллагь Ибрагьимни гьали сиз яшап турагъан уьлкеге гелтирген .
44007005	Аллагь огъар варисликге бир къарыш сама да топуракъ бермеген . Ибрагьимни шо заман авлети болмаса да , гележекде шо топуракъланы оьзюне ва ону болажакъ наслуларына мюлк этип бережекге Аллагь ваъда этген .
44007006	Аллагь огъар : « Сени наслуларынг ят топуракъда яшажакълар , дёрт юз йылны узагъында оланы къул этежеклер ва олагъа зулму бережеклер .
44007007	Амма Мен оланы къул этген халкъны такъсырлажакъман . Олар шо ят топуракъдан чыгъып гетежеклер , сонг бу берген еримде де туруп , Магъа сужда этежеклер » , — деп айтды .
44007008	Оьзю булан разилешгени саялы , Аллагь Ибрагьимге сюннет этивню тапшургъан . Ибрагьимден Исгьакъ тувгъанда , сегизинчи гюн ону сюннет этген . Сонг Исгьакъдан Якъуб тувгъан , Якъубдан да он эки уллу атабыз тувгъан .
44007009	Уллу аталарыбыз буса , гюллемекликден Юсупну къул этип , Мисриге сатып йибергенлер . Амма Аллагь ону булан болгъан
44007010	ва ону бары да балагьлардан къутгъаргъан . Аллагь огъар гьакъыл берген ва Мисрини пачасыны ягъындан рагьму гёрсетген . Пача да ону Мисриге ва оьзюню къаласына гьаким этип салгъан .
44007011	Бютюн Мисриге ва Гьанангъа ачлыкъ гелген ва уллу балагь къопгъан . Ата бабаларыбыз ашарлыкъ табып болмагъан .
44007012	Мисриде ашлыкъ барны эшитгенде , Якъуб биринчи керен онда уланларын — бизин ата бабаларыбызны — йиберген .
44007013	Олар онда экинчи керен гелгенде , Юсуп агъа инилерине оьзюн танытгъан ва Мисрини пачасына Юсупну тайпа тухуму белгили болгъан .
44007014	Юсуп да , хабар йиберип , атасы Якъубну ва бютюн тайпа тухумун да ( барысы да етмиш беш адамны ) оьзюню янына чакъыртгъан .
44007015	Якъуб Мисриге гёчген . О ва ата бабаларыбыз онда оьлгенлер .
44007016	Сигьемге гелтирилип , шегьемли Гьаморну уланларындан Ибрагьим гюмюш акъча берип сатып алгъан къабургъа гёмюлгенлер .
44007017	Аллагьны Ибрагьимге берген сёзю яшавгъа чыгъагъан вакътиси ювукълашгъан сайын , Мисридеги халкъыбызны санаву артып , кёп болгъан .
44007018	О заман Мисрини тахына Юсупну танымайгъан башгъа бир пача гелген .
44007019	О пача халкъыбызгъа къаршы гьиллалар юрютген , ата бабаларыбызгъа зулму этген . Янгы тувгъан яшларын ташлатып , оланы оьлтюртмеге борчлу этген .
44007020	Шо заманларда Муса деген бек гёзел яш тувгъан . Атасыны уьюнде ону уьч ай битгинче сакълагъан .
44007021	Ону ташлагъан сонг , Мисрини пачасыны къызы алып , оьзюне улан этип сакълап оьсдюрген .
44007022	Муса мисрилилени бютюн илмусун уьйренген , сёзде ва ишде гючлю болгъан .
44007023	Оьзюне къыркъ йыл битгенде , о къардашларыны — Исрайылны халкъыны — янына бармагъа токъташгъан .
44007024	Оланы бирине негьакъ зулму этилегенни гёргенде , арагъа Муса къошулгъан , мисрилини оьлтюрюп , зулму этилеген адам учун оьч алгъан .
44007025	О оьзюнден таба Аллагь къардашларына къутгъарылыв йибергенни олар англар деп ойлагъан , амма олар англамагъанлар .
44007026	Артындагъы гюн оланы бирлери ябушагъанда , Муса гелип , оланы ярашдырма къарагъан ва : « Сиз чи къардашларсыз , бир биригизни хатирин неге къалдырасыз ? » — деп сорагъан .
44007027	Амма тюз тюгюл адам , Мусаны теберип : « Бизин уьстюбюзге гьаким ва дуванчы этип сени ким салгъан ?
44007028	Тюнегюн бир мисрилини оьлтюргенинг йимик , мени де сама оьлтюрмеге сюймеймисен ? » — деп сорагъан .
44007029	Бу сёзлени эшитгенде , Муса Мисриден Мидиян уьлкесине къачгъан . Онда яшагъан ва эки уланны атасы болуп токътагъан .
44007030	Арадан къыркъ йыл оьтгенден сонг , Синай тавну ювугъундагъы дангылда янагъан тегенек уьлкюню ялыныны ичинде огъар бир малайик гёрюнген .
44007031	Муса гёрген затларына гьайранлыкъ этип къалгъан . Къарамагъа деп бираз ювукъ баргъанда , Раббибизни :
44007032	« Мен сени ата бабаларынгны Аллагьыман , Ибрагьимни , Исгьакъны ва Якъубну Аллагьыман » , — деген сеси эшитилген . Къоркъмакълыкъдан къартыллай туруп , Муса уьлкюге багъып дагъы къарап болмагъан .
44007033	Раббибиз огъар : « Аякъгийимлерингни чеч ! Сен токътагъан ер — сыйлы топуракъ .
44007034	Мен Мисриде Мени халкъыма зулму этилегенин гёрдюм ва ону агь чегегенин эшитдим . Ону къутгъармакъ учун гелгенмен . Энни бар , Мен сени къайтарып Мисриге йиберемен » , — деген .
44007035	О оьзюне адамлар : « Бизин уьстюбюзге гьаким ва дуванчы этип сени ким салгъан ? » — деп айтгъан ва оьзюн инкар этген тап шо Мусадыр . О Аллагь оьзюн тегенек уьлкюдеги малайикден таба гьаким ва къутгъарывчу болсун деп йиберген тап шо Мусадыр .
44007036	Муса , Мисриде Къызыл денгизде ва дангылда къыркъ йылны узагъында муъжизатлар ва аламатлар гёрсете туруп , оланы Мисриден чыгъаргъан .
44007037	Исрайыл халкъына : « Аллагь сизге оьз къардашларыгъызны арасындан мени йимик бир пайхаммар чыгъаражакъ » , — деген Мусадыр .
44007038	Дангылда жыйылгъанланы арасында яшагъан , Синай тавда малайик булан сёйлеген ва ата бабаларыбыз булан бирче болгъан , яшав береген сёзлени алып бизге берген Мусадыр .
44007039	Ата бабаларыбыз огъар таби болмагъа сюймегенлер , ону инкар этгенлер ва юреклерин Мисриге бакъдыргъанлар .
44007040	Олар Гьарунгъа : « Бизге бизин алып юрюйген аллагьлар ярат . Бизин Мисриден алып чыгъаргъан шо Мусагъа не болгъанны биз билмейбиз » , — дегенлер .
44007041	Шо гюнлерде бир бузавгъа ошатып , олар сужда этмеге деп , бир таш келпет яратгъанлар . Огъар къурбанлар этип , оьз къоллары булан ясагъан затдан къувангъанлар .
44007042	Аллагь буса , олагъа арт берип , оланы кёклердеги юлдузлагъа сужда этип турмагъа къойгъан . Пайхаммарланы китабында язылгъан кюйде : Гьей Исрайылны халкъы ! Къыркъ йылны узагъында дангылда сойгъан гьайванларыгъыз ва этген къурбанларыгъыз Магъамы эди ?
44007043	Сиз оьзюгюз булан Мологьну чатырын , аллагьыгъыз Рефанны юлдузун ва сужда этмек учун оьзюгюз этген келпетлени алып юрюдюгюз . Шогъар гёре Мен сизин Бабилни ари янына чыгъарып йибережекмен .
44007044	Дангылда ата бабаларыбызны Аллагьны гьакълыгъына шагьатлыкъ этеген чатыры болгъан . Мусагъа оьзюне гёрсетилген уьлгю булан шо чатырны этмеге Аллагь уьйретген .
44007045	Сонг шо сыйлы чатырны оьзлени аталарындан алгъан бизин ата бабаларыбыз оьзлер булан алып юрюгенлер . Аллагь оьзюню уьстюнде яшайгъан халкъны къувалагъан топуракъны ата бабаларыбыз Нунну уланы Исаны башчылыгъы булан елегенлер . Давут пача болуп турагъан замангъа ерли чатыр шолай тургъан .
44007046	Давут Аллагьны разилигин алгъан . Аллагь ягьудилени арасында болсун учун , Давут Огъар бир макан тикмеге изну тилеген .
44007047	Шо маканны буса Сулайман къуруп берген .
44007048	Амма Аллагьу Таала инсанланы къоллары булан ишленген уьйлерде яшамай . Пайхаммар да язгъаны йимик :
44007049	Раббибиз булай дей : Кёклер Мени тахымдыр , аякъларым басылагъан ер ер юзюдюр . Сиз Магъа нечик уьй къуражакъсыз ? Яда рагьатланмакъ учун ер Магъа къайда болажакъ ?
44007050	Мени къолум булан тюгюлмю бары да зат яратылгъаны ?
44007051	Гьей хыр тутуп къалагъанлар , Аллагьгъа юрегин салмайгъанлар ва Ону сёзюне къулакъ асмайгъанлар ! Сизин ата бабаларыгъыз йимик , сиз де даим Аллагьны Ругьуна къаршы чыгъасыз !
44007052	Ата бабаларыгъыз пайхаммарланы къайсын гьызарламагъан ? Олар Муъминни гележегин алданокъ билдиргенлени де оьлтюргенлер . Сиз де гьали Ону Оьзюне хыянатлыкъ этгенсиз ва оьлтюргенсиз .
44007053	Сизге малайиклерден таба Къанун йиберилген эди , амма сиз огъар таби болмадыгъыз .
44007054	Бу сёзлени эшитгенде , оланы къазапланып , ачувундан тишлери къыжырай .
44007055	Аллагьны Ругьундан толгъан Стефан кёклеге багъып гёз къарата , онда Аллагьны макътавлу нюрюн ва Ону онг ягъында токътагъан Исаны гёре .
44007056	О : — Муна мен ачылгъан кёклени ва Аллагьны онг ягъында токътагъан Инсанны Уланын гёремен , — дей .
44007057	Олар къулакъларын тыгъып , гючлю кюйде къычыра туруп , барысы да бирче ону уьстюне чаба .
44007058	Ону шагьардан тышгъа чыгъарып , таш урушгъа тута . Шагьатлыкъ этгенлер буса , уьстюндеги опуракъларын чечип , Савул деген бир жагьил адамны алдына салалар .
44007059	Олар оьзюн таш урушгъа тутгъанда , Стефан : — Я Рабби Иса , Сен мени ругьумну ал ! — деп тилей .
44007060	Сонг , о тизлеринден чёгюп , гючлю сес булан : — Я Рабби , бу гюнагьы учун олагъа такъсыр этме , — дей . Шону да айтып , Стефан жан бере .
44008001	Савул да Стефанны оьлтюрюлмеклигине рази бола . Шо гюн Ерусалимдеги Исаны якъчыларына къаршы бек уллу гьызарланыв башлана . Элчилерден къайрылары барысы да Ягьудеяны ва Самарияны якъ ягъына чачылышып гетелер .
44008002	Бир бир динагьлю адамлар , Стефанны гёмюп , огъар бек къычырып йылап яс этелер .
44008003	Савул буса Исаны якъчыларына къаршы ябушув башлай ва уьйден уьйге гирип , эренлени ва къатынланы сюйреп чыгъарып , туснакъгъа тыгъа .
44008004	Исаны къувалангъан якъчылары , къайда барса да , бары да ерлерде Аллагьны каламын билдирелер .
44008005	Филип , Самариядагъы бир шагьаргъа гелип , ондагъылагъа Месигьни гьакъында билдирмеге башлай .
44008006	Филипни сёйлейгенине ва гёрсетеген муъжизатларына къарап , халкъ огъар тергевлю кюйде тынглай .
44008007	Шо жинлер жинли адамланы бир кёплеринден бек яман аваз этип , акъырып чыгъа , тербенип болмайгъан хыйлы аврувлулар ва акъсакълар сав болалар .
44008008	Бу шагьарда уллу сююнч бола .
44008009	Самарияда тезден берли сигьручулукъ булан машгъул болуп , бу шагьарны халкъын тамашагъа къалдырагъан Симон деген бир адам болгъан . Оьзю этеген сигьрулар булан макътанып , о оьзюн уллу бир адам деп гьисап эте болгъан .
44008010	Лап гиччиден лап уллугъа ерли бары да халкъ огъар тамаша болгъан . « Бу адамда Аллагьны уллу къудраты деп айтылагъан къудрат бар » , — деп сёйлей .
44008011	Адамлар огъар кёп замандан берли сигьрулары булан оьзлени тамаша этегени саялы тынглайлар .
44008012	Аллагьны гьакимлиги ва Иса Месигьни гьакъындагъы Сююнч Хабарны билдирген Филипге инангъанда , бир кёп эренлер булан къатынлар , сувгъа чомдуртуп , оьзлени Аллагьгъа тапшурта .
44008013	Симон оьзю де иман сала ва сувгъа чомдуртуп , оьзюн Аллагьгъа тапшурта . Филип этеген муъжизатланы гёрюп ва уллу гючге тамаша болуп , ону артындан айрылмай юрюй .
44008014	Самарияны халкъы Аллагьны гьакъындагъы хабарны къабул этгенин эшитгенде , Ерусалимдеги элчилер оланы янына Петерни ва Югьанны йиберелер .
44008015	Мунда гелгенде , олар иман салгъанлагъа Аллагьны Ругьу берилсин деп дуа этелер .
44008016	Неге тюгюл де , иман салгъанланы , Раббибиз Исаны аты булан сувгъа чомдуртуп , оьзлени Аллагьгъа тапшуртгъан буса да , оланы бирине де Аллагьны Ругьу берилмеген болгъан .
44008017	Петер ва Югьан оланы уьстюне къолларын салалар ва олагъа Аллагьны Ругьу бериле .
44008018	Адамланы уьстюне къолларын салмакъ булан олагъа Аллагьны Ругьу берилегенни гёргенде , Симон элчилеге гелтирип акъча бермеге къарай .
44008019	— Уьстюне къолумну салып , адамгъа Аллагьны Ругьун бермеге болагъан шолай къудратны магъа да беригиз , — деп тилей о .
44008020	Петер буса огъар булай дей : — Аллагьны савгъатын акъчагъа сатып аларман деп ойлаша бусанг , акъчанг да сени булан бирче ёкъ болсун !
44008021	Биз этеген къуллукъну этмеге сени гьеч гьакъынг ёкъ . Неге десе , Аллагьны алдында сени юрегинг тюз тюгюл .
44008022	Бу пислигингни къой , Раббибизден тилесенг , балики , юрегингдеги шолай хыялларынг саялы О сенден гечер .
44008023	Мен гёремен : сен бек яман гюнчюлюкню ва гюнагьны есирисен .
44008024	— Мени учун Раббибизге сиз де тилегиз : сиз айтгъан затланы бири де мени башыма гелмесин , — деп тилей Симон олагъа .
44008025	Элчилер оьзлер гёрген затланы барын да адамлагъа хабарлайлар . Раббибизни гьакъындагъы хабарны билдире туруп , Ерусалимге къайталар ва ёл уьстде Самарияны бир хыйлы юртларында Сююнч Хабарны билдирелер .
44008026	Раббибиз йиберген малайик гелип , Филипге : — Тур , Ерусалимден Газагъа багъып барагъан къыбла ёлгъа чыкъ , — дей . ( Шо ёл бош ерден оьте болгъан . )
44008027	Филип туруп гете . Ёлда о бир адамгъа къаршылаша . Шо адам Эфиопияны пача къатыныны бары да хазналарын сакълайгъан эфиопиялы бир бичилген вазир болгъан . О Аллагьгъа сужда этмеге деп Ерусалимге гелип ,
44008028	шо ёл булан къайтып оьз уьлкесине гетип бара болгъан . Къайтыв ёлунда о арбасында да олтуруп , Ешая пайхаммарны китабын охуй .
44008029	Шо заман Аллагьны Ругьу Филипге : — Арбагъа ювукъ барып , ону булан янаша юрю , — дей .
44008030	Филип арбагъа ювукълашгъанда , эфиоп Ешая пайхаммарны китабын охуйгъанын эшите . — Сен не охуйгъанынгны англаймысан ? — деп сорай о .
44008031	— Англатмаса , мен нечик англайым ? — деп , о Филипни арбагъа минип оьзюню янында олтурмагъа чакъыра .
44008032	Сыйлы Язывлардан о бу сёзлени охуй болгъан : Ону къойну йимик соймагъа элтгенлер ва къозу оьзюн къыркъагъанланы алдында тилсиз болуп токътайгъанда йимик , О Оьзюню авзун да ачмагъан .
44008033	Ону ер этген ва О адилли дувандан магьрюм къалгъан . Ону наслулары гьакъда ким айтма болур , неге тюгюл де Ону дюньядагъы яшаву битген .
44008034	Эфиоп Филипге : — Айт магъа , пайхаммар мунда кимни гьакъында айта : оьзюню гьакъындамы яда башгъа биревню гьакъындамы ? — деп сорай .
44008035	Шо заман Филип айтмагъа башлай ва Сыйлы Язывланы шо еринден башлап огъар Исаны гьакъындагъы Сююнч Хабарны англата .
44008036	Оьзлени ёлун узата туруп , олар бир сув бар ерге гелелер . Къуллукъчу огъар : — Къара чы , мунда сув да бар . Сувгъа чомдуртуп , магъа оьзюмню Аллагьгъа тапшуртмагъа дагъы башгъа не тарыкъ ? — деп сорай .
44008038	Эфиоп арбаны токътатмагъа буюра . Филип ва эфиоп сувгъа гирелер . Филип , ону сувгъа чомуп , Аллагьгъа тапшура .
44008039	Олар сувдан чыкъгъанда , Раббибизни Ругьу бирден Филипни о ерден алып гете . Эфиоп ону дагъы гёрмей . Оьзю буса сююне туруп барагъан ёлун узата .
44008040	Филип сонг Азотда гёрюне . Къайсариягъа гелгинче , юртдан юртгъа барып , Сююнч Хабарны билдире .
44009001	Савул буса алда йимик , Раббибизни якъчыларына къоркъув берип тура , оланы оьлтюрмеге сюе . О дин къуллукъчуланы башчысыны янына барып ,
44009002	Шам деген шагьардагъы синагоглагъа кагъызлар язмакъны тилей . Бу кагъызлар Савулгъа Шамда , Исаны ёлунда юрюйгенлени тапса , эргиши яда къатынгиши буса да , оланы тутуп , байлап , Ерусалимге гелтирмеге ихтияр бере болгъан .
44009003	Савул Шамгъа ювукълашып барагъанда , огъар бирден кёкден тюшюп гелеген бир шавла гёрюне .
44009004	Савул ерге йыгъыла ва : — Савул , Савул ! Мени не учун гьызарлайсан ? — дейген сесни эшите .
44009005	— Я Рабби , Сен кимсен ? — деп сорай Савул . — Сен гьызарлайгъан Исаман .
44009006	Гьали буса тур , шагьаргъа бар , сен не этме герек болажагъы сагъа онда айтылажакъ , — дей Иса .
44009007	Савулну ёлдашлары тили тутулгъандай болуп токътайлар . Олар тавушну эшитсе де , биревню де гёрмейлер .
44009008	Савул ерден гётерилгенде , гёзлерин ачып къарай , амма бир зат да гёрмей . Ёлдашлары , ону къолундан тутуп , Шамгъа гелтирелер .
44009009	Уьч гюнню узагъында ону гёзлери гёрмей , о бир зат да ашамай ва ичмей .
44009010	Шамда Исаны Гьанания деген бир якъчысы болгъан . Раббибиз огъар бир гьайран гёрюнюшде : — Гьанания ! — дей . — Мунаман , Раббим , — деп жавап бере о .
44009011	— Тур , Тувра деген орамгъа бар . Ягьуданы уьюнде Савул деген Тарс шагьарлы биревню ахтар . О гьали онда дуа этип тура .
44009012	Савул гьайран гёрюнюшде , Гьанания деген бир адам янына гелип , янгыдан гёреген болсун деп , оьзюне къолларын салгъанын гёрдю , — дей Раббибиз огъар .
44009013	— Раббим , мен бу адамны гьакъында кёп эшитгенмен . Ерусалимде Сени халкъынга о этген зулмуланы да эшитгенмен .
44009014	Мунда буса о , Сагъа сужда этегенлени барын да тутмакъ учун , баш дин къуллукъчулардан гьакимлик булан гелген , — дей Гьанания .
44009015	Амма Раббибиз огъар : — Бар ! О адам , ят халкъланы , оланы пачаларыны , Исрайылны халкъыны алдында Мени атымны белгили этмек учун Мен сайлагъан къуллукъчудур .
44009016	Мен саялы нечакъы азап чекмеге тюшежегин огъар Оьзюм гёрсетежекмен , — дей .
44009017	Гьанания гетип , шо уьйге гире . О Савулну уьстюне къолларын салып : — Савул , къардашым , гелеген ёлунгда сагъа гёрюнген Раббибиз Иса , сен янгыдан гёреген болсун ва сен Аллагьны Ругьундан толсун деп , мени йиберди , — дей .
44009018	Шоссагьат ону гёзлеринден бир пердев йимик зат тайгъандай болуп , о янгыдан гёреген болуп къала . О да туруп , сувгъа чомдуртуп , оьзюн Аллагьгъа тапшурта .
44009019	Сонг Савул ашай ва шоссагьат огъар къайтып гюч геле . Савул Исаны якъчылары булан бир нече гюн Шамда къала .
44009020	Шоссагьат синагоглагъа барып , Иса Аллагьны Уланы экенин билдирмеге башлай .
44009021	О сёйлейгенни эшитгенлер барысы да , гьайранлыкъ этип : — Ерусалимде Исагъа сужда этегенлени ёкъ этмеге айланагъан бу адам тюгюлмю эди ? Мунда да о шолайланы тутуп , байлап , баш дин къуллукъчулагъа бермек учун гелмегенми ? — деп сёйлейлер .
44009022	Савул буса Сююнч Хабарны баргъан сайын гючлю билдире . Иса Месигь экенине инандырып о гелтиреген далиллер Шамда яшайгъан ягьудилени эсер месер эте .
44009023	Арадан хыйлы гюнлер гетип , ягьудилер Савулну оьлтюрмеге сёйлеше .
44009024	Амма Савулгъа оланы шо хыялы белгили бола . Олар буса ону оьлтюрмек учун , гечеси гюню булан шагьарны къапуларын сакълап туралар .
44009025	Амма Савулну якъчылары гече булан геле , четенге де салып , ону шагьарны барусундагъы ярылывдан таба тюпге тюшюрелер .
44009026	Ерусалимге гелип , Савул онда Исаны якъчыларыны арасына къошулмагъа къарай . Олар буса Савулдан къоркъалар , неге тюгюл о Исаны якъчысы экенине инанмайлар .
44009027	Барнаба буса , ону алып , элчилени янына гелтире . Барнаба олагъа Шамны ёлунда Савулгъа Раббибиз гёрюнгенни , Раббибиз ону булан сёйлегенни , Шамда Савул тартынмай Исаны гьакъында Сююнч Хабарны билдиргенни айта .
44009028	Ерусалимде эркин кюйде айлана туруп , Раббибизни гьакъында тартынмай сёйлей туруп , Савул олар булан къала .
44009029	О грек тилде сёйлейген ягьудилер булан сёйлей ва эрише . Олар да ону оьлтюрмеге къарайлар .
44009030	Иман къардашлары буса шону билгенде , ону Къайсариягъа элтип , ондан таба Тарсгъа багъып ёлгъа салалар .
44009031	Сонг бютюн Ягьудеядагъы , Галилеядагъы ва Самариядагъы Исаны якъчылары учун парахат заман геле . Олар Раббибизни къоркъувуну тюбюнде турагъаны ва Аллагьны Ругьу олагъа ругь якъдан гюч бере . Шолайлыкъда , оланы санаву даим артып тербей .
44009032	Бары да ерлеге барып айлана туруп , Петер Лидда деген юртда яшайгъан Аллагьны халкъыны янына да бара .
44009033	Онда о Эней деген бир адамны таба . Бу адамны санлары тербенмейген болуп тёшекде ятагъаны сегиз йыл бола болгъан .
44009034	Петер огъар : — Эней , Иса Месигь сени сав эте . Ятывунгдан туруп , ону жый , — дей . О да шоссагьат тура .
44009035	Лидда булан Шаронда яшайгъанлар барысы да ону гёрюп , Раббибизни якъчылары болалар .
44009036	Яффа деген шагьарда Табита ( грекче « Дорка » ) деген бир къатынгиши яшай болгъан . О Исаны якъчысы болгъан . О кёп яхшы ишлер де эте , пакъырлагъа садагъа да бере болгъан .
44009037	Шо гюнлерде о авруп оьлюп къала . Ону жувуп , оьрдеги уьйге салалар .
44009038	Лидда Яффадан ончакъы йыракъ болмагъан . Петер Лиддада экенни эшитип , Исаны якъчылары ону артындан эки адам йиберелер . Олар Петерге : — Тезликде бизин булан гел , — деп тилей .
44009039	Петер олар булан бара . Гелгенде , ону оьрдеги уьйге алып баралар . Бары да тул къатынлар , Петерни къуршап алып , Табита оьзлер булан турагъанда тикген гёлеклени ва опуракъланы огъар гёрсетип йылайлар .
44009040	Уьйдегилени барын да къыргъа чыгъарып , Петер , тизден туруп , дуа этмеге башлай . Сонг оьлюге багъып бурулуп : — Табита , тур ! — дей . О да гёзлерин ача ва Петерни гёргенде , туруп , олтура .
44009041	Къолун узатып , Петер ону эретургъуза . Сонг Аллагьны халкъын ва тул къатынланы ичине чакъырып , олагъа Табитаны сав экенин гёрсете .
44009042	Бу иш бютюн Яффагъа белгили бола . Бир кёплер Раббибизге иман салалар .
44009043	Петер Яффада сакътиян ишлейген Симон деген бир адамны уьюнде дагъы да бир хыйлы гюнлер къала .
44010001	Къайсарияда италиялы деп айтылагъан асгер бёлюгюнде юз асгерни башчысы болуп къуллукъ этеген Корнилий деген бирев болгъан .
44010002	Савлай агьлюсю йимик , о да динагьлю ва Аллагьдан къоркъагъан гиши болгъан . О халкъгъа кёп садагъа бере болгъан ва Аллагьгъа кёп дуа эте болгъан .
44010003	Бир керен гюндюз сагьат уьчлеге ювукъ вакътиде , ону гёзюне Аллагь йиберген малайик гёрюнюп , огъар : — Корнилий ! — дей .
44010004	Бек къоркъма да къоркъуп , огъар багъып гёзлерин гётерип , Корнилий : — Не бар , я бийим ? — деп сорай . Малайик огъар булай дей : — Аллагь сени дуаларынгны эшитди ва берген садагъаларынгны къабул этди .
44010005	Гьали Яффагъа адамлар йиберип , оьзюне Петер деп де айтылагъан Симон деген адамны мунда гелтир .
44010006	О Симон деген сакътиян устаны уьюнде токътагъан . Ону уью буса денгиз ягъада .
44010007	Оьзю булан сёйлеген малайик гетгенде , Корнилий къуллукъчуларындан экевюн ва инг ювукъ бир динагьлю асгерин чакъыра .
44010008	Эки де къуллукъчусуна ва бир асгерине бары да затны айтып , оланы Яффагъа йибере .
44010009	Артындагъы гюн олар шагьаргъа ювукълашып гелегенде , тюш вакътиде дуа этмек учун , Петер къалкъыгъа чыгъа .
44010010	О бек ач болуп , ашамагъа сюе . Аш гьазирленип турагъан вакътини ичинде Аллагь огъар гьайран гёрюнюш гёрсете .
44010011	О кёклер ярылып эки ачылгъанны ва дёрт де мююшюнден тутулуп ерге тюшюп гелеген бир уллу кетен шаршавгъа ошайгъан затны гёре .
44010012	Шону уьстюнде ерде яшайгъан гьар тюрлю дёрт аякълы гьайванлар , сюйкелип юрюйген жанлар ва кёкден учагъан къушлар бола .
44010013	Сонг огъар : — Петер , тур , буланы союп аша , — деген бир сес эшитиле .
44010014	— Болмас , Раббим ! Мен бир заманда да мурдар яда гьарам затланы ашамагъанман , — деп жавап бере Петер .
44010015	Шо заман бирдагъы керен огъар : — Аллагь таза этген затланы сен мурдар гьисап этме , — деген бир сес эшитиле .
44010016	Шолай уьч керен такрарланып , шоссагьат бары да къайтып кёкге гётериле .
44010017	Петер оьзю гёрген затлар нени англатагъанны гьакъында ойлашып турагъанда , Корнилий йиберип гелген адамлар , сорап Симонну уьюн табып , къапуну алдына гелип токътайлар .
44010018	Олар : — Оьзюне Петер деп де айтылагъан Симон мунда тюгюлмю ? — деп къычырып сорайлар .
44010019	Петер гёрген затларыны гьакъында ойлашып турагъанда , Аллагьны Ругьу огъар : — Петер , сени ахтарагъан уьч адам бар .
44010020	Туруп тюпге тюшюп , бир де шеклик этмей , олар булан бар . Оланы Мен йибергенмен , — дей .
44010021	Тюпге тюшюп , Петер : — Сиз излейген адам менмен . Не къуллугъугъуз болуп гелгенсиз ? — деп сорай .
44010022	— Бизин бютюн ягьуди халкъ оьзюне абур этеген , муъмин , Аллагьдан къоркъагъан адам болгъан юз асгерни башчысы Корнилий йиберген . Оьзюню уьюне сени чакъырып , сени сёзлеринге тынгласын деп , огъар сыйлы малайик буюргъан , — деп жавап бере олар .
44010023	Сонг Петер , уьч де адамны уьйге чакъырып , къонакъ эте . Артындагъы гюн олар булан бирче ёлгъа чыгъа . Яффадагъы иман къардашларыны бирлери де ону булан бирче гетелер .
44010024	Артындагъы гюн олар Къайсариягъа гелелер . Корнилий буса , оьзюню къардашларын ва ювукъ къурдашларын чакъырып , оланы къаравуллап тура болгъан .
44010025	Петер уьйге гиргенде , Корнилий ону алдында ер бавурлап ятып къаршылай ва огъар сужда эте .
44010026	Петер : — Тур , мен де сени йимик бир инсанман , — деп , ону тургъуза .
44010027	Корнилий булан сёйлей туруп , Петер уьйге гире ва онда жыйылгъан кёп адамланы гёре .
44010028	Олагъа булай дей : — Ят халкълар булан къатнашмакъ , оланы янына бармакъ ягьудилер учун ярамайгъанны сиз яхшы билесиздир . Амма Аллагь биревню де гьарам санамагъа ярамайгъанны магъа гёрсетди .
44010029	Шо саялы чакъырып артымдан гелген сонг , мен мунда бир сёзсюз гелдим . Гьали мен сизге сорайман : мени сиз не учун чакъырдыгъыз ?
44010030	Корнилий булай жавап бере : — Дёрт гюн алда , лап шулай заман , тюшде сагьат уьч вакътиде , мен уьюмде дуа этип тура эдим . Бирден мени алдымда уьстюне йыртыллайгъан опуракълар гийген бир адам гёрюндю .
44010031	О : « Корнилий ! Аллагь сени дуангны эшитди ва берген садагъаларынгны къабул этди .
44010032	Гьали Яффагъа адамлар йибер , онда денгиз ягъада Симон деген сакътиян устаны уьюнде токътагъан оьзюне Петер деп де айтылагъан Симонну чакъырт » , — деп айтды .
44010033	Шоссагьат мен сени артынгдан адамлар йибердим , сен де гелип яхшы этдинг . Гьали биз барыбыз да Аллагьны алдында жыйылгъанбыз . Сен бизге айтсын деп , Раббибиз буюргъан гьар затгъа тынгламагъа сюебиз .
44010034	Петер булай сёйлемеге башлай : — Мен Аллагь , гертилей де , инсанланы айырмайгъанын англадым .
44010035	О гьар миллетни арасындан Оьзюнден къоркъагъанланы ва гьакъ ишлер этегенлени къабул эте .
44010036	Исрайылны халкъына О йиберген хабарны сиз билесиз . Аллагь бизин Оьзю булангъы ярашывлугъуну гьакъындагъы Сююнч Хабарны Иса Месигьден таба йиберген . Иса бары да халкъны Раббисидир .
44010037	Ягьияны , адамланы сувгъа чомуп , Аллагьгъа тапшурмакъ учун этген чакъырывундан сонг , Галилеядан башлап , бютюн Ягьудеяда бираз алда болуп гетген агьвалатланы да сиз билесиз .
44010038	Аллагь назаретли Исагъа Оьзюню Ругьун ва къудрат берген . Шо заман Иса яхшы ишлер эте туруп , оьзлеге иблис зулму этип турагъанланы барын да сав эте туруп айланагъанда , Аллагь Ону булан болгъанын да сиз билесиз .
44010039	Ягьудилени уьлкесинде ва Ерусалимде Иса этген бары да ишлеге биз де шагьатбыз . Амма ягьудилер Исаны хачгъа илип оьлтюргенлер .
44010040	Буса да оьлюп уьчюнчю гюн , Аллагь Ону тирилтип , халкъгъа гёрюнмеге буюргъан .
44010041	Бютюн халкъгъа тюгюл , янгыз Аллагьны янындан алданокъ сайлангъан шагьатлагъа , демек бизге — оьлюмден тирилген сонг Оьзю булан ашагъанлагъа ва ичгенлеге — ачыкъдан гёрсетген .
44010042	Иса бизге савлар булан оьлюлени уьстюне дуван этмек учун Аллагьны янындан салынгъанны адамлагъа билдирмеге ва шагьатлыкъ этмеге буюргъан .
44010043	Исагъа иман салгъан гьар кимни гюнагьлары Ондан таба гечилежек деп , бары да пайхаммарлар шагьатлыкъ этелер .
44010044	Петер бу сёзлени сёйлеп турагъанда , ону сёзлерине тынглагъанланы барысы да Аллагьны Ругьундан тола .
44010045	Аллагьны Ругьу ят халкълагъа да берилгенни гёрюп , Петер булан бирче гелген Исаны ягьудеялы якъчылары гьайран болуп къалалар .
44010046	Неге тюгюл де , олар ят халкълар , гьар тюрлю тиллерде сёйлеп , Аллагьгъа алгъыш этегенин эшителер .
44010047	Шо заман Петер : — Бу адамланы сувгъа чомдуртуп , Аллагьгъа тапшуртмагъа къоймай токътатмагъа яраймы ? Олар да чы бизин йимик Аллагьны Ругьундан толгъанлар , — дей .
44010048	Петер оланы , Иса Месигьни аты булан сувгъа чомуп , Аллагьгъа тапшурсун деп буюра . Сонг олар Петерге оьзлер булан дагъы да бир нече гюнлер къалсын деп тилейлер .
44011001	Элчилер ва бютюн Ягьудеядагъы иман къардашлар Аллагьны гьакъындагъы хабарны ят халкълар да къабул этгенин эшителер .
44011002	Шо саялы Петер Ерусалимге гелгенде , Исаны ягьуди якъчылары ону айыпламагъа башлайлар .
44011003	— Сен сюннет этилмегенлени уьйлерине гирип , олар булан ашадынг , — дейлер олар .
44011004	Петер олагъа болгъан ишни барын да гезик булан англатмагъа башлай :
44011005	— Мен Яффа шагьарда дуа этип тура эдим . Аллагь магъа гьайран гёрюнюш гёрсетди : дёрт де мююшю тутулгъан бир уллу кетен шаршавгъа ошайгъан зат кёкден тюшюп тувра мени уьстюме багъып геле эди .
44011006	Ону уьстюне къарагъанда , гьар тюрлю гьайванланы , къыр жанланы , йыланланы ва къушланы гёрдюм .
44011007	Сонг мен : « Петер , тур , буланы союп аша » , — деген сесни эшитдим .
44011008	Мен : « Болмас , Раббим ! Мен бир заманда да мурдар яда гьарам затланы ашамагъанман » , — деп жавап бердим .
44011009	Кёкден гелеген сес : « Аллагь таза этген затланы сен мурдар гьисап этме » , — деп бирдагъы да билдирди .
44011010	Шолай уьч керен такрарланды , сонг шолар барысы да къайтып кёкге гётерилип гетди .
44011011	Шоссагьат Къайсариядан мени яныма йиберилип гелген уьч адам мен турагъан уьйню алдына гелип токътады .
44011012	Аллагьны Ругьу магъа олар булан бир де тартынмай барсын деп айтды . Бу алты да иман къардаш мени булан гелди ва биз Корнилийни уьюне гелип гирдик .
44011013	О да оьзюню уьюнде малайикни гёргенин ва онда токътап : « Яффагъа адамлар йибер ва Петер деп де айтылагъан Симонну гелтирт .
44011014	Сени ва бютюн агьлюнгню Аллагь къутгъаражакъ кююн сагъа билдирежек » , — деп айтгъанын хабарлады .
44011015	Мен сёйлемеге башлагъанда , Аллагь Оьзюню Ругьун башлап бизге бергенде йимик олагъа да берди .
44011016	Шо заман : « Ягьия пайхаммар , адамланы сувгъа чомуп , Аллагьгъа тапшурду буса , Аллагь сизин Оьзюню Ругьуна чомажакъ » , — деп Раббибиз айтгъан сёзлер эсиме гелди .
44011017	Биз Раббибиз Иса Месигьге иман салгъанда , О бизге савгъатын — Оьзюню Ругьун — берди . Гьали Аллагь олагъа да шолай савгъатын берди . Шо саялы Аллагьгъа къаршы чыкъмагъа мен киммен дагъы ?
44011018	Бу сёзлени эшитген сонг , олар рагьатланалар . — Олай буса , товба этип , Аллагь ят халкълагъа да даимлик яшавну гёрме имканлыкъ берген экен , — деп , Аллагьгъа макътав этмеге башлайлар .
44011019	Стефанны оьлюмюнден сонг башлангъан гьызарлавлар саялы , оьз ерлеринден гетген адамлар , янгыз бир ягьудилеге Сююнч Хабарны билдире туруп , Финикиягъа , Кипрге ва Антиокиягъа етишелер .
44011020	Оланы арасында кипрлилер ва киринеялылар бола . Олар Антиокиягъа гелген заманда , Раббибиз Исаны гьакъындагъы Сююнч Хабарны греклеге де билдирмеге башлайлар .
44011021	Олар булан Раббибизни къудраты да бола . Бир кёп адамлар , иман салып , Раббибизни якъчылары болалар .
44011022	Шону гьакъындагъы хабар Ерусалимдеги Исагъа иман салгъанланы жыйынына да етише . Олар Барнабаны Антиокиягъа йиберелер .
44011023	Барнаба Аллагьны Ругьундан ва имандан толгъан яхшы адам болгъан . Антиокиягъа гелгенде , бу адамлагъа Аллагьны рагьмусу берилгенни гёрюп , о сююне , оланы Раббибизге гьакъ юрекден амин болмагъа чакъыра . Бир кёплер Раббибизни якъчылары болалар .
44011024	
44011025	Сонг Барнаба Савулну излемеге Тарсгъа гете .
44011026	Ону табып , Антиокиягъа гелтире . Барнаба ва Савул сав йылны узагъында Антиокиядагъы Исаны якъчылары булан къалып , кёп адамлагъа Аллагьны каламын англаталар . Антиокиядагъы Исагъа иман салгъанлагъа инг биринчилей Исаны якъчылары деп айтмагъа башлайлар .
44011027	Шо гюнлерде Ерусалимден Антиокиягъа бир нече пайхаммар геле .
44011028	Олардан Агъав деген бири арагъа чыгъып , Аллагьны Ругьундан таба бютюн дюньяда бек уллу ачлыкъ болажагъын алданокъ билдире . Шо ачлыкъ Клавдий пача болуп турагъан заманда болма да бола .
44011029	Исаны якъчыларыны гьариси Ягьудеяда яшайгъан иман къардашларына болагъан кёмегин этмеге токъташалар .
44011030	Олар оьзлени садагъаларын Барнабадан ва Савулдан таба Ерусалимдеги Исагъа иман салгъанланы жыйыныны ёлбашчыларына берип йиберелер .
44012001	Шо заманларда Гьирод пача Исаны якъчыларыны бирлерин гьызарламагъа башлай .
44012002	О Югьанны иниси Якъубну къылыч булан оьлтюрте .
44012003	Бу иш ягьудилени хошуна гелегенин гёрюп , ондан сонг Гьирод пача Петерни де тутдурмагъа токъташа . Шо иш Маясыз Экмекни байрам гюнлеринде бола .
44012004	Петерни тутдуруп , туснакъгъа салдыра . Ону гьарисинде дёртер адамы булангъы дёрт бёлюк асгерге тапшура . Гьирод Петерни ягьуди Пасхадан сонг халкъ дуваныны алдына чыгъармагъа хыял эте .
44012005	Петерни туснакъда сакълайлар . Исаны якъчылары буса ону учун къаст этип Аллагьгъа дуа этелер .
44012006	Гьирод оьзюн халкъ дуваныны алдына чыгъармагъа сюйген гюнню алдындагъы гече Петер , бугъавлагъа да маталып , эки асгерни арасында ятып юхлай болгъан . Къаравуллар да къапуну алдында туснакъны къоруп сакълай болгъан .
44012007	Бирден Раббибиз йиберген малайик гелип гёрюне ва туснакъны нюр шавлаландырып къоя . Къабургъасына тюртюп , малайик Петерни уята ва : — Тез тур ! — дей . Ону къолларындан бугъавлар уьзюлюп тюшюп къала .
44012008	Малайик огъар : — Опуракъларынгны ва аякъгийимингни гий , — дей . Петер о айтгъанны эте . Сонг малайик огъар : — Уьстюнге опурагъынгны да гийип , мени артыма тюш , — дей .
44012009	Малайик чыгъып , Петер ону арты булан юрюй . Амма малайик этеген затлар тюлюнде тюгюл , гёзюне гёрюнеген затлардыр деп ойлаша .
44012010	Биринчи ва экинчи къаравуллардан оьтюп , олар шагьаргъа чыгъагъан темир къапуну янына гелелер . Къапу олагъа оьзлюгюнден ачылып къала . Олар къыргъа чыгъалар . Бир орамдан оьтген сонг , малайик бирден ёкъ болуп къала .
44012011	Петер эс табып йиберип : — Раббибиз малайигин йиберип , мени Гьиродну къолундан ва магъа этмеге герек деп ягьудилер къаравуллайгъан жазадан къутгъаргъанны мен гьали гьакъ кюйде билемен , — дей .
44012012	Шону англагъанда , Петер оьзюне Марк деп айтылагъан Югьанны анасы Мариямны уьюне бара . Бир хыйлы адамлар онда жыйылып дуа эте болгъан .
44012013	Петер къакъгъанда , Рода деген къуллукъчу къыз , ким экенин билмеге деп , къапугъа багъып геле .
44012014	Петерни тавушун таныгъанда , сююнмекликден къапуну ачмагъа унутуп , о чабып уьйге гире ва ондагъылагъа : — Петер къапу алда токътап тура ! — деп билдире .
44012015	Олар къызгъа : — Сен гьайгев болгъансандыр , — дейлер . Къуллукъчу къыз оьзю герти айтагъанын ташдыра . Жыйылгъан адамлар буса : — О Петерни малайиги , — дейлер .
44012016	Петер къапуну къагъагъанын давам эте . Ачгъан заманда , олар ону гёрюп , гьайранлыкъ этип къалалар .
44012017	Гьеч зат сёйлемесин деп , къолу булан олагъа ишара этип , Петер оьзюн Раббибиз туснакъдан нечик къутгъаргъанны англата . О : — Шону гьакъында Якъубгъа ва оьзге иман къардашлагъа билдиригиз , — дей . Сонг чыгъып башгъа ерге гете .
44012018	Эртен болгъанда , асгерлени арасына уллу къувун тюшюп гете . Олар бири де Петерге не болгъанны билмей .
44012019	Гьирод ону тындырыкълы кюйде излеп тапмагъа буюра , тек шо гьеч натижа бермей . Тапмагъанда , къаравуллардан сорав алып , оланы оьлтюрмеге буйрукъ эте . Сонг Гьирод , Ягьудеядан Къайсариягъа барып , онда бир нечакъы заман къала .
44012020	Гьирод Сур ва Сайда деген шагьарланы халкъларына бек къазаплангъан болгъан . Олар бары да бирлешип , оьз арасындан бир нече адамны ону янына йиберелер . Пачаны ишлерини башын тутгъан къуллукъчусу Биластны оьзлени янына тартып , ярашывлукъ этмекни тилейлер , неге тюгюл олар пачаны уьлкесинден сурсат ала болгъан .
44012021	Белгилеген гюн Гьирод , пача гийимлерин де гийип , тахына минип олтуруп , халкъгъа сёйлей .
44012022	Халкъ да : — Бу сёйлейген инсан тюгюл , бир аллагьдыр , — деп къычырмагъа башлай .
44012023	Гьирод оьзюне Аллагьгъа йимик макътав этгенлик булан рази болгъаны саялы , Раббибиз йиберген малайик огъар гьазиринде аврув къопдура . О да хуртлагъа таланып оьле .
44012024	Аллагьны гьакъындагъы хабар буса баргъан сайын бек яйылып тербей .
44012025	Барнаба булан Савул буса , оьзлеге берилген тапшурувну кютюп , Ерусалимден къайталар . Оьзлер булан бирге Марк деп айтылагъан Югьанны да алып гелелер .
44013001	Исагъа иман салгъанланы Антиокиядагъы жыйынында бир нече пайхаммар ва муаллим бар болгъан . Олар шулардыр : Барнаба , Нигер деп айтылагъан Симон , киринейли Лукий , Гьирод гьаким булан бирче оьсген Манагьем ва Савул .
44013002	Олар Раббибизге ибадат этип , ораза тутуп турагъанда , Аллагьны Ругьу : — Барнабаны ва Савулну Мен буюргъан ишни этмек учун , Мени яныма йиберигиз , — дей .
44013003	Ораза тутуп ва дуа этип битгенден сонг , пайхаммарлар ва муаллимлер , Барнабаны ва Савулну башларына къолларын да салып , оланы йиберелер .
44013004	Аллагьны Ругьу йиберген Барнаба ва Савул Селевкиягъа гелелер , ондан таба геме булан Кипрге гетелер .
44013005	Саламинге етишгенде , олар ягьудилени синагогларында Аллагьны каламын билдирелер . Олагъа кёмек эте туруп , Марк деп айтылагъан Югьан да болгъан .
44013006	Бютюн атавдан оьтюп , олар Бафагъа геле . Онда сигьручу ва ялгъан пайхаммар болгъан Баръешу деген бир ягьуди къаршы бола .
44013007	Бу адам гьаким болуп турагъан Сергий Павелни янындагъылардан болгъан . Бек гьакъыллы гиши гьисапланагъан бу гьаким , Барнабаны ва Савулну оьзюню янына чакъыртып , Аллагьны каламына тынгламагъа сюе .
44013008	Амма Баръешу ( огъар дагъы да Элима деп де айтыла болгъан ; шо ат « сигьручу » деп гёчюрюле ) бу ишде олагъа бек къаршылыкъ этип айлана ва гьакимни имангъа айландырма къоймасны къастын эте .
44013009	Амма Аллагьны Ругьундан толгъан Савул ( огъар Павел деп де айтыла болгъан ) Элимагъа яхшы тикленип , тувра къарап , булай дей :
44013010	— Гьей сен , юрегинг къайдагъы макюрден ва писликден толгъан адам , иблисни уланы ва гьакъ болгъан бары да затны душманы ! Раббибизни тюз ёлларын къынгырлашдырагъан кюйлерингни сен къачан къояжакъсан ?
44013011	Раббибизни къолу сагъа къаршы гётерилген . Сен бир нечакъы заман гюнню ярыгъын гёрмейген болуп , сокъур болажакъсан . Шоссагьат ону туман ва къарангылыкъ къуршап ала . О дёрт де янына харманып , оьзюню къолун тутуп юрюмеге гиши къаршы болмасмы экен деп айлана .
44013012	Гьаким бу ишлени гёргенде , Раббибизден гелген уьйретивге бек гьайранлыкъ этип , иман сала .
44013013	Павел ва ону булан болгъанлар , Бафадан денгизге чыгъып , Памфилиядагъы Перга шагьаргъа гелелер . Югьан буса , олардан айрылып , Ерусалимге къайта .
44013014	Пергадан чыгъып , олар Писидия вилаятыны къырыйындагъы Антиокия шагьарына гелелер . Сонгугюн синагоггъа гирип олтуралар .
44013015	Мусаны Къанунун ва пайхаммарланы китапларын охугъандан сонг , синагогну башчылары Павелге ва Барнабагъа : — Гьей къардашлар , ругьландырмакъ учун , халкъгъа насигьат этип айтмагъа сёзюгюз бар буса , айтыгъыз , — деп билдирмеге оланы артындан йиберелер .
44013016	Шо заман Павел туруп , къолу булан ишара этип , булай дей : — Гьей Исрайылны халкъы ва Аллагьдан къоркъагъан башгъалар , тынглагъыз !
44013017	Исрайылны халкъыны Аллагьы бизин ата бабаларыбызны сайлагъан . Мисри топурагъында яшайгъан заманында , оланы кёп санавлу халкъгъа айландырып , Оьзюню уллу къудраты булан шо уьлкеден чыгъаргъан .
44013018	О къыркъ йылгъа ювукъ дангылда олар булан чыдамлыкъда тургъан .
44013019	Кайнан топурагъындагъы етти тюрлю миллетни къырып битдирип , оланы топуракъларын Исрайылны халкъына варисликге берген .
44013020	Булар барысы да дёрт юз элли йылны ичинде болгъан . Сонг Самуйыл пайхаммарны заманына ерли Аллагь олагъа халкъыны арасындан башчылар берип тургъан .
44013021	Сонг олар оьзлеге пача берсин деп тилегенлер . Аллагь да олагъа Бенияминни наслусундан Кишни уланы Савулну берген . О къыркъ йыл пача болгъан .
44013022	Аллагь Савулну гери ургъан сонг , олагъа пача этип Давутну берген . Ону гьакъында Аллагь : « Юрегим ушатагъан бир адамны — Ешайны уланы Давутну — тапдым . О Мени бары да тапшурувларымны кютежек » , — деген .
44013023	Оьзюню берген сёзюне гёре , Аллагь Давутну наслусундан Исрайылгъа Къутгъарывчу Исаны гелтирген .
44013024	Иса гелгинче , Ягьия бютюн Исрайылны халкъына , товба этип , сувгъа чомдуртуп , оьзюгюзню Аллагьгъа тапшуртугъуз деп чакъырыв этген .
44013025	Оьзюне тапшурулгъан ишни кюте туруп , Ягьия : « Сиз нечик ойлашасыз , мен киммен ? Мен сиз къаравуллайгъаны тюгюлмен . О менден сонг гележек . Мен Ону багъынчагъына да гелмеймен » , — деген .
44013026	Гьей къардашлар , Ибрагьимни наслусуну авлетлери ва Аллагьдан къоркъагъан башгъалар , бу къутгъарылывну гьакъындагъы хабарны Аллагь бизге йиберген .
44013027	Ерусалимде яшайгъанлар ва оланы башчылары , Иса къутгъарывчу экенин англамайлы , Огъар оьлюм дуван этип , пайхаммарланы гьар сонгугюн охулагъан сёзлерин яшавгъа чыгъаргъанлар .
44013028	Оьлтюрмек учун бир айыбын тапмаса да , Пилатгъа Исаны оьлтюртсюн деп тилегенлер .
44013029	Исаны гьакъында язылгъан бары да зат яшавгъа чыкъгъанда , олар Ону хачгъа илинген еринден тюшюрюп , къабургъа салгъанлар .
44013030	Амма Аллагь Ону оьлюмден тирилтген .
44013031	Оьзю булан бирче Галилеядан Ерусалимге гелгенлеге Иса хыйлы гюнлени узагъында гёрюнюп тургъан . Гьали олар халкъны алдында Исаны гьакъында шагьатлыкъ этип туралар .
44013032	Аллагь ата бабаларыбызгъа этген ваъдасын бизин учун — оланы яшлары учун — яшавгъа чыгъарды деген Сююнч Хабарны сизге алып гелгенбиз . Исаны тирилтип , Аллагь этген ваъдасын шолай яшавгъа чыгъарды . Шо гьакъда Забурну экинчи йырында да булай язылгъан : Сен Мени Уланымсан , бугюн Мен Сени Атанг болдум .
44013033	
44013034	Къаркъарасы чирип дёнмесин деп , Исаны оьлюмден тирилтгени гьакъында Аллагь дагъы да булай айтгъан : Мен Давутгъа этген сыйлы ваъданы сизге яшавгъа чыгъарып гёрсетежекмен .
44013035	Шону учун Сыйлы Язывланы башгъа бир еринде булай язылгъан : Аллагь , Сагъа Тапшурулгъанны чирип дёнмеге къоймассан .
44013036	Давут буса оьзюню заманында Аллагьны буйругъун кютген сонг , гечинген , аталарыны янына гёмюлген ва къаркъарасы чирип дёнген .
44013037	Аллагь оьлюмден тирилтген адам буса чирип дёнмеген .
44013038	Шолайлыкъда , къардашларым , билип къоюгъуз : гюнагьларыгъызны гечилежеги сизге Исадан таба билдириле .
44013039	Исагъа иман салагъанлар Мусаны Къанунундан таба тазаланмагъа болмагъан бары да гюнагьлардан Ону Оьзюнден таба тазаланажакълар .
44013040	Сакъ болугъуз : пайхаммарлар айтгъан сёзлер сизин башыгъызгъа къобуп къалмасын .
44013041	Олар буса булай дегенлер : Тынглагъыз , гьей мысгъыллавчулар ! Тамашалыкъ этип , лагь болугъуз ! Мен сиз яшайгъан заманда , оьзюгюз инанмас йимик бир иш этежекмен . Шо ишни гьакъында сизге хабарласа да , сиз бир заманда да инанмажакъсыз .
44013042	Барнаба ва Павел синагогдан чыгъагъанда , адамлар олагъа гелеген сонгугюн де бу лакъырны узатмакъны тилейлер .
44013043	Жыйын тозулгъан сонг , ягьудилер ва ягьуди динине айланып Аллагьдан къоркъагъанланы бир кёплери Павел булан Барнабаны артына тюшюп гетелер . Олар халкъ булан сёйлеп , Аллагьны рагьмусундан чыкъмай яшамагъа насигьат этелер .
44013044	Артындагъы сонгугюн бютюн шагьар дегенлей Раббибизни каламына тынгламакъ учун жыйыла .
44013045	Халкъны кёп жыйылгъанын гёргенде , ягьудилер гюнчюлюк этелер . Павелни сёйлейгенине къаршы чыгъып , огъар яман затланы сёйлейлер .
44013046	Шо заман Павел ва Барнаба олагъа гьеч тартынмай булай дей : — Инг башлап биз сизге Аллагьны каламын сёйлемеге герек эдик . Амма сиз шо хабарны инкар этеген ва даимлик яшавгъа оьзюгюзню лайыкълы гьисап этмейген болгъан сонг , биз ят халкъланы янына гетежекбиз .
44013047	Неге тюгюл де , Раббибиз бизге булай буюрду : Сен бютюн ер юзюне къутгъарыв гелтирсин учун , Мен Сени ят халкълар учун бир шавла этип яратдым .
44013048	Шону эшитгенде , ондагъы ят халкълар сююнюп , Раббибизни каламына гьюрмет этелер . Даимлик яшав учун сайлангъанлар барысы да иман салалар .
44013049	Раббибизни каламы бютюн бу уьлкеге яйыла .
44013050	Амма ягьудилер Аллагьдан къоркъагъан абурлу къатынланы ва шагьарны абурлу адамларын , Павел булан Барнабагъа къаршы кисдирип салып , оланы гьызарламагъа башлайлар ва оьзлени еринден къувалайлар .
44013051	Павел ва Барнаба , олагъа арт бергенин гёрсетмек учун , аякъларындагъы чангны оланы уьстюне силкип , Иконийге гетелер .
44013052	Исаны якъчылары буса сююнчден ва Аллагьны Ругьундан толалар .
44014001	Иконийде де олар гьаманда йимик ягьудилени синагогуна бара . Ондагъылагъа олар инандырагъан кюйде сёйлейлер , ягьудилерден ва греклерден бир кёп адамлар иман салалар .
44014002	Амма иман салмагъан ягьудилер , бир бир ят халкъланы арасына къувун салып , оланы иман къардашлагъа къаршы бакъдырмагъа башлайлар .
44014003	Павел ва Барнаба онда узакъ заман къалып , Раббибизни гьакъында тартынмай сёйлейлер . Раббибиз буса , олардан таба аламатлар ва муъжизатлар гёрсете . Шоллукъда , О Оьзюню рагьмусу гьакъда элчилер сёйлейген сёзлени гертилей .
44014004	Шагьарны халкъы экиге бёлюне : бирлери ягьудилени , башгъалары буса элчилени яны бола .
44014005	Ят халкълар ва ягьудилер оьзлени арасындан абурлу адамлары да булан Павелни ва Барнабаны таш урушгъа тутмагъа сёйлешелер .
44014006	Шону билип , Павел ва Барнаба Ликавонияны Листра ва Дербе шагьарларына ва оланы айлана якъларына чыгъып гетелер .
44014007	Онда олар Сююнч Хабарны билдирип туралар .
44014008	Листрада аякълары тербенмейген бир адам болгъан . О тувмадан сакъат , бир заманда да юрюмеген гиши болгъан .
44014009	Бу адам Павелни сёйлейгенине тынглай . Бу адамгъа тигилип къарап , Павел муну сав болмакъ учун иманы барны гёре .
44014010	Павел гючлю кюйде къычырып : — Туруп , аякъларынгны уьстюнде токъта ! — дей . Бу адам , еринден эретуруп , юрюмеге башлай .
44014011	Павел этгенни гёргенде , адамлар ликавония тилинде : — Бизин яныбызгъа инсанлар келпетлеринде аллагьлар гелген ! — деп къычыра .
44014012	Барнабагъа Зевс деп , аслу гьалда Павел сёйлегени саялы , огъар Гьермес деп туралар .
44014013	Шагьарны ювугъунда ерлешген Зевсни ибадатханасыны дин къуллукъчусу , элчилени гьюрметине халкъ булан бирликде къурбан этмеге сююп , шагьарны къапуларыны алдына оьгюзлер ва чечек байламлар гелтирте .
44014014	Барнаба ва Павел шону эшитгенде , уьстюндеги опуракъларын йыртып , халкъны уьстюне багъып чабалар .
44014015	— Гьей адамлар , сиз этеген недир ? Биз де сизин йимик бир инсанларбыз . Сиз шо тарыкъсыз затланы къоюп , кёклени , ерлени , денгизлени ва олардагъы бары да затны яратгъан гьакъ Аллагьгъа сужда этсин деп , сизге Сююнч Хабарны алып гелгенбиз .
44014016	Алда О гьар халкъгъа оьзю сюйген ёл булан бармагъа изну берген эди .
44014017	Инсанлагъа яхшылыкъ этмек булан О Оьзюню барын билдире турду . Сизге О кёклерден янгурлар йиберди ва мол тюшюмлер берди . О сизге азыкъ бере ва юреклеригизни сююнчден толтура , — деп къычыралар .
44014018	Булай сёйлеп , олар оьзлер учун къурбан этмекден халкъны гьарангъа токътата .
44014019	Амма Антиокиядан ва Иконийден гелген ягьудилер халкъны мюкюр этелер . Олар да Павелни ташгъа туталар . Оьлгендир деп ойлашып , ону сюйреп , шагьардан тышгъа чыгъарып ташлайлар .
44014020	Павелни янына Исаны якъчылары жыйылгъанда , о туруп , шагьаргъа гире . Артындагъы гюн Павел ва Барнаба Дербеге гете .
44014021	Бу шагьарда да олар Сююнч Хабарны билдирелер . Кёплер , Сююнч Хабаргъа инанып , Исаны якъчыларыны арасына къошулалар . Сонг Листрагъа , Иконийге ва Антиокиягъа къайталар .
44014022	Олар бары да ерде Исаны якъчыларына ругь якъдан гюч берелер ва оланы имандан тайышмай турмагъа чакъыралар . Олар : — Аллагьны гьакимлигини тюбюне тюшмек учун , биз хыйлы къыйынлардан оьтмеге герекбиз , — дей .
44014023	Павел ва Барнаба Исагъа иман салгъанланы гьар жыйынында тамазаланы белгилейлер . Дуа этмек ва ораза тутмакъ булан оланы Оьзюне иман салгъан Раббибизге аманат этелер .
44014024	Писидиядан оьтюп , элчилер Памфилиягъа гелелер .
44014025	Пергада Аллагьны гьакъындагъы хабарны билдиргенден сонг , Атталиягъа гелелер .
44014026	Атталиядан , денгизде геме булан юзюп , Антиокиягъа чыгъалар . Олар алда мундан Аллагьны рагьмусуна гёре тапшурулгъан ишни кютюп гетген болгъан .
44014027	Мунда гелген сонг , бары да Исаны якъчыларын жыйып , Аллагь оьзлерден таба этген чакъы бары да затны , шолай да Аллагь ят халкълагъа да иманны къапуларын ачгъанны айталар .
44014028	Павел ва Барнаба Исаны якъчылары булан онда дагъы да узакъ заман къалалар .
44015001	Ягьудеядан гелген бир бир гишилер Антиокиядагъы иман къардашланы : — Эгер Мусаны адаты булан сюннет этдирмесегиз , сиз къутгъарылып болмажакъсыз , — деп уьйретмеге башлайлар .
44015002	Павел ва Барнаба о адамлар айтагъан затлагъа рази болмай , олар булан къаныгъывлу кюйде эришип туралар . Сонг Павелге , Барнабагъа ва бир нече иман къардашлагъа бу масъаланы гьакъында сёйлешмек учун , Ерусалимге элчилени ва тамазаланы янына бармакъ тапшурула .
44015003	Исагъа иман салгъанланы жыйыны йиберген адамлар Финикиядан ва Самариядан оьтегенде , ят халкълардан бирлери Аллагьгъа къайтгъанын айталар . Бу хабар бары да иман къардашлар учун бир уллу сююнч болуп токътай .
44015004	Ерусалимге гелгенде , оланы Исаны якъчылары , элчилер ва ёлбашчылар къабул этелер . Олагъа оьзлерден таба Аллагь этген бары да затны айталар .
44015005	Фарисей дин бёлюгюнден болгъан Исаны якъчыларындан бирлери туруп : — Гьали ят халкълардан олар сюннет этдирсин ва Мусаны Къанунун юрютсюн деп талап этмеге герек , — дей .
44015006	Шону арагъа салып ойлашмакъ учун , элчилер ва ёлбашчылар бирче жыйылалар .
44015007	Узакъ заман эришип тургъандан сонг , Петер туруп олагъа булай дей : — Къардашлар , ят халкълар менден таба Сююнч Хабарны эшитип , иман салсын деп , арагъыздан Аллагь башлап мени сайлагъанны билесиз .
44015008	Инсанланы юреклеринде не барны билеген Аллагь , бизге йимик , ят халкълагъа да Оьзюню Ругьун берип , оланы къабул этгенин гёрсетди .
44015009	Ят халкъланы юреклерин иман булан тазалап , Аллагь бизин ва оланы арасында бир башгъалыкъ да къоймады .
44015010	Шолай болгъанда , не бизин ата бабаларыбыз , не биз оьзюбюз гётерип болмагъан бу авур юкню , Исаны якъчыларыны уьстюне салып , сиз Аллагьны не учун сынап къарайсыз дагъы ?
44015011	Раббибиз Исаны рагьмусу булан биз де , олар да къутгъарылажагъыбызгъа инанабыз .
44015012	Бары да жыйылгъанлар Барнаба ва Павел айтагъан затлагъа шып болуп тынглайлар . Олар ят халкъланы арасында оьзлерден таба Аллагь гёрсетген аламатланы ва муъжизатланы гьакъында хабарлай .
44015013	Олар сёйлеп битгенде , Якъуб булай дей : — Къардашлар , бир магъа тынглагъыз .
44015014	Ят халкъланы арасындан бирлерин Оьзюнюки этип сайлап , Аллагь башлап оланы гьай этивюн гёрсетгенни Симон англатды .
44015015	Пайхаммарланы сёзлери де шону гертилей . Сыйлы Язывларда булай язылгъан :
44015016	Шондан сонг Мен къайтып гелермен ва Давутну чёкген уьюн янгыдан къурарман . Чёкген ерде ону тургъузажакъман ва янгыртажакъман .
44015017	Шо заманда бютюн инсанлар , гьатта ят халкъланы Меники болгъанларындан барысы да Раббибизни ахтарар . Шолай деп шо гьакъда тезден билдирген Раббибиз айта .
44015018	
44015019	Шогъар гёре , мен гьисап этеген кюйде , Аллагьгъа къайтагъан ят халкълагъа биз четимлик этмеге герек тюгюлбюз .
44015020	Биз олагъа ялгъан аллагьлагъа къурбан этилген азыкъны ашамасын , пасат юрюмесин , бичакъгъа тюшмей оьлген гьайванланы этин ашамасын ва къанны ашгъа къолламасын деп буварып , кагъыз язмагъа герекбиз .
44015021	Бырынгъы заманлардан берли де Мусаны Къануну гьар шагьарда билдирилип тургъан чы ва гьар сонгугюн синагогларда охулуп тургъан чы .
44015022	Сонг элчилер ва ёлбашчылар Исаны бары да якъчылары булан бирге , Павел ва Барнаба булан Антиокиягъа йибермек учун , оьзлени арасындан бир нече адамны сайламагъа токъташалар . Олар Барсаба деп айтылагъан Ягьуданы ва Силаны сайлайлар . Шо эки де адам иман къардашланы арасында абурлулардан санала болгъан .
44015023	Олар булан булай язылгъан кагъызны да йиберелер : « Сизин иман къардашларыгъыз болгъан элчилер ва ёлбашчылар Антиокиядагъы , Суриядагъы ва Киликиядагъы ят халкълардан болгъан иман къардашлагъа салам йиберелер .
44015024	Бизин арабыздан чыкъгъан бир бир тайпалар , бизден бир тапшурув да болмай туруп , оьзлени сёйлевлери булан арагъызгъа пелекет салып , юреклеригизни гьалеклендиргенни биз эшитдик .
44015025	Шо саялы биз барыбыз да разилешип , бир нече адамны сайладыкъ ва бизин сююмлю Барнаба ва Павел булан бирликде оланы сизин яныгъызгъа йибермеге токъташдыкъ .
44015026	Олар экевю де Раббибиз Иса Месигь учун оьзлени яшавун да аямадылар .
44015027	Биз Ягьуданы ва Силаны сизин яныгъызгъа йиберебиз . Олар биз язгъан затны сизге авзу булан да айтажакълар .
44015028	Аллагьны Ругьу ва биз герекли болгъан шу затлардан къайры дагъы затны уьстюгюзге борч этип салмагъа тийишли гёрмедик .
44015029	Олар шулардыр : ялгъан аллагьлагъа къурбан этилген азыкъдан , къандан , бувулуп оьлтюрюлген гьайванланы этинден ашамай турмагъа ва пасатлыкъ юрюшден сакъланмагъа герексиз . Буланы бирин де этмей сакълансагъыз , яхшы иш этген болажакъсыз . Эсен къалыгъыз » .
44015030	Йиберилген адамлар Антиокиягъа гелелер . Исаны якъчыларын жыйып , олагъа кагъызны тапшуралар .
44015031	Олар шону охуп , ругьландырагъан сёзлерден сююнелер .
44015032	Оьзлер пайхаммарлар болгъан Ягьуда ва Сила иман къардашларына узакъ заман сёйлейлер , олагъа ругь якъдан гюч берелер ва иманын беклешдирелер .
44015033	Бир нечакъы заман онда тургъан сонг , иман къардашлар оланы оьзлени йибергенлени янына эсен аман ёлгъа салалар .
44015035	Павел ва Барнаба Антиокияда къалалар . Хыйлы оьзгелер булан бирге олар онда Раббибизни гьакъында билдирип туралар .
44015036	Бир нече гюнлерден сонг Павел Барнабагъа : — Биз Раббибизни каламын билдирген бары да шагьарлардагъы иман къардашларыбызны янына къайтып барып , олар нечик яшайгъанына къарайыкъ , — дей .
44015037	Барнаба Марк деп айтылагъан Югьанны да оьзлер булан алмагъа сюе .
44015038	Амма Павел ону алмакъны тийишли гёрмей . Неге тюгюл де , о Памфилияда Павелни ва Барнабаны къоюп гетип , оланы ишин давам этмеген .
44015039	Шону уьстюнден оланы арасында уллу разисизлик тувулуна . Олар бир биринден айрылалар . Барнаба , Маркны да алып , геме булан Кипрге гете .
44015040	Павел буса оьзюне ёлдашгъа Силаны сайлай . Иман къардашлары ону Раббибизни рагьмусуна аманат эте , о да ёлгъа тюше .
44015041	Исаны якъчыларына ругь якъдан гюч бере туруп , о Суриядан ва Киликиядан оьтюп гете .
44016001	Павел Дербеге , сонг ондан Листрагъа геле . Мунда Исаны Тимофей деген бир якъчысы болгъан . Ону анасы Исагъа иман салгъан ягьуди къатын , атасы буса грек болгъан .
44016002	Листра булан Иконийдеги иман къардашлар бу адамны гьакъында яхшы пикруда болгъан .
44016003	Павел ону оьзю булан бирге сапаргъа алып бармагъа сюе . Шо ерлерде яшайгъан ягьудилер ону атасы грек экенни билегени саялы , Павел Тимофейге сюннет этдире .
44016004	Шагьардан шагьаргъа барып айланагъанда , Исаны якъчылары Ерусалимдеги элчилер ва ёлбашчылар токъташдыргъан къайдаланы юрютсюн деп олагъа етишдирелер .
44016005	Шолайлыкъда , Исагъа иман салгъанланы жыйынлары иман якъдан гюч ала ва гьар гюн сайын санав якъдан арта .
44016006	Аллагьны Ругьу оьзлеге Асияда Сююнч Хабарны билдирмеге къоймагъаны саялы , олар Фригия ва Галатия уьлкелеринден оьтюп гетелер .
44016007	Мисияны дазусуна етишгенде , олар Битиниягъа бармагъа сюелер . Амма Исаны Ругьу олагъа изну бермей .
44016008	Шогъар гёре , Мисиядан оьтюп , Троадагъа гелелер .
44016009	Гече Павелни алдында бир македониялы адам бир гьайран гёрюнюшде гелип токътай . О : — Македониягъа гелип , бизге бир кёмек эт , — деп тилей .
44016010	Бу гьайран гёрюнюшден сонг гьазирине биз Македониягъа бармагъа деп онгарылдыкъ . Аллагь бизин онда Сююнч Хабарны билдирмеге чакъыргъанына биз къатты кюйде инана эдик .
44016011	Троададан геме булан чыгъып , тувра Самотракиягъа , артындагъы гюн Неаполгъа гелдик .
44016012	Ондан Македонияны бир бёлюгюню шагьары болгъан Филиппагъа гелдик . Шо шагьарда Румдан чыкъгъан ватандашлар яшай эдилер . Мунда бир нече гюнлер турдукъ .
44016013	Сонгугюн шагьарны къапусундан чыгъып , бир оьзенни ягъасына гелдик . Биз бу ер ягьудилер дуа этеген ердир деп ойлашдыкъ . Сонг олтуруп , онда жыйылгъан къатынлар булан сёйлемеге башладыкъ .
44016014	Бизге тынглайгъанланы арасында Тиатир шагьарлы Лидия деген бир къатын бар эди . О авур къызыл тюслю къумачлар сата эди . Аллагьдан къоркъагъан Лидияны Раббибиз Павел сёйлеген затлагъа инанмагъа юрегин ачды .
44016015	Лидия ва ону уьюндегилер барысы да , сувгъа чомдуртуп , оьзлени Аллагьгъа тапшуртгъан сонг , о бизин уьюне чакъырды . О : — Эгер сиз мен Раббибизге гьакъ герти кюйде иман салгъан деп гьисап эте бусагъыз , гелип уьюмде токътагъыз — деп , о бизин инандырды .
44016016	Бир керен биз дуа этеген ерге барагъанда , ичинде палчы ругьу булангъы бир къул къыз къаршы болду . Шо къыз гележекде болагъан затны палчы ругьдан таба айтып бере эди . Палчылыкъ касбу булан къул къыз есилерине кёп къазанч гелтире эди .
44016017	Бу къыз , Павелни ва бизин артыбыз булан юрюй туруп : — Бу адамлар — Аллагьу Тааланы къуллары . Сизге къутгъарылывну ёлларын гёрсетелер , — деп къычыра эди .
44016018	О шону бир кёп гюнлени узагъында айтып турду . Шондан инжинип , Павел ону ичиндеги ругьгъа : — Иса Месигьни аты булан сагъа буюраман : ону ичинден чыгъып тай ! — дей . Ругь да шоссагьат ону ичинден чыгъып тая .
44016019	Къазанчгъа умутлары уьзюлген ону есилери шону гёргенде , Павелни ва Силаны тутуп , шагьарны майданына гьакимлени янына сюйрейлер .
44016020	Павелни ва Силаны гьакимлени янына гелтиргенде , олар : — Бу адамлар — ягьудилер . Булар шагьарыбызгъа пелекет салып туралар .
44016021	Булар биз , румлулар , къабул этмеге яда юрютмеге ярамайгъан адатланы яялар , — дейлер .
44016022	Халкъ Павелни ва Силаны уьстюне чапма гьазир бола . Гьакимлер , оланы чечиндирип , таякълар булан тюймеге буюралар .
44016023	Оланы тюйген сонг , туснакъгъа салалар . Туснакъчыгъа оланы бек сакъласын деп тапшуралар .
44016024	Шолай буйрукъ алгъандан сонг , туснакъчы да , оланы туснакъны лап ич бёлмесине гийирип , аякъларын бугъавлап бегите .
44016025	Гечортагъа таба Павел ва Сила дуа этелер ва Аллагьгъа макътав йырлар айталар . Башгъа туснакълар да олагъа тынглайлар .
44016026	Бирден гючлю кюйде ер тербенип йибере , туснакъны кюрчюлери чайкъала . Шоссагьат бары да къапулар ачыла , бары да туснакъланы бугъавлары чечилип тюше .
44016027	Юхусундан уянып , туснакъчы туснакъны къапулары ачылгъанны гёре . Туснакълар чыгъып къачып гетгендир деп эсине гелип , къылычын да сувуруп , оьз оьзюн оьлтюрмеге аз къала .
44016028	Амма Павел : — Оьзюнге зарал этме . Биз барыбыз да мундабыз ! — деп къычыра .
44016029	Ярыкъ гелтиртип , туснакъчы ичине гире , къоркъмакълыкъдан къартыллай туруп , Павел булан Силаны алдына гелип , ер бавурлап ята .
44016030	Сонг оланы къыргъа чыгъарып , туснакъчы : — Бийлерим ! Къутгъарылмакъ учун мен не этме герекмен ? — деп сорай .
44016031	— Раббибиз Исагъа иман сал , сен де , уьюнгдегилеринг де къутгъарылажакъсыз , — дейлер олар .
44016032	Сонг огъар ва уьюндегилени барысына да Раббибизни гьакъындагъы хабарны билдирелер .
44016033	Гечени шо сагьатында туснакъчы , оланы гелтирип , яраларын жува . Сонг туснакъчы булан бирге уьюндегилер де бары да , сувгъа чомдуртуп , оьзлени Аллагьгъа тапшурталар .
44016034	Павелни ва Силаны уьюне гелтирип , олагъа тепси къура . Аллагьгъа иман салгъаны саялы , туснакъчы ва уьюндегилер сююнелер .
44016035	Эртен болгъанда , гьакимлер къуллукъчуларын : — Бу адамланы азат эт , — деген буйрукъ да булан туснакъгъа йибере .
44016036	Туснакъчы да Павелге : — Гьакимлер сизин азат этсин деп буйрукъ йиберип гелгенлер . Энни гетмеге боласыз , эсен аман ёлугъузгъа тюшюгюз , — дей .
44016037	— Бизин , Рум ватандашларын , гьеч бир дувансыз бютюн халкъны алдында токъалап , туснакъгъа салдылар . Гьали буса яшыртгъын чыгъарып къувалап йибермеге сюелер . Шолай болмас ! Оьзлер гелип бизин мундан чыгъарсынлар , — дей Павел .
44016038	Къуллукъчулар бу сёзлени гьакимлеге етишдирелер . Павел ва Сила рум ватандашлары экенни эшитгенде , гьакимлер къоркъалар .
44016039	Сонг гелип , оьзлерден багъышламакъны тилей . Оланы туснакъдан чыгъарып , шагьардан гетсин деп тилей .
44016040	Туснакъдан чыгъып , Павел ва Сила къайтып Лидияны уьюне баралар . Онда иман къардашлары булан гёрюшюп , оланы ругьландыралар , сонг ёлгъа тюшелер .
44017001	Амфиполдан ва Аполлониядан оьтюп , олар Салоникге гелелер . Онда ягьудилени синагогу болгъан .
44017002	Павел , оьзюню адатына гёре , синагоггъа барып , уьч сонгугюн ягьудилер булан Сыйлы Язывланы гьакъында лакъыр этип тура .
44017003	Месигь азап чегип оьлгенден сонг тирилме герек болгъанны англата ва исбатлай туруп , о : — Оьзюню гьакъындан мен сизге айтагъан Иса — Месигьдир , — дей .
44017004	Ягьудилени бирлери , Аллагьдан къоркъагъан греклени бир кёбю ва гёрмекли къатынлардан бир хыйлылары , Исагъа иман салып , Павелни ва Силаны якъчылары болалар .
44017005	Ягьудилер гюллеп , шагьарны майданында саякъ айланып турагъан бир табун халкъны жыя , шагьарда хозгъавул гётере . Олар Павелни ва Силаны халкъны алдына чыгъармакъ учун , оланы излей туруп , Ясонну уьюне гьужум этелер .
44017006	Оланы шонда тапмагъанда , шагьарны гьакимлерини алдына Ясонну ва иман къардашланы бир нечелерин сюйреп алып гелелер ва къычырып : — Бютюн дюньягъа хозгъавул салгъан бу адамлар гьали мунда да гелгенлер .
44017007	Ясон оланы уьюнде къабул этген . Олар барысы да , Румну пачасыны буйрукъларына къаршы чыгъып , Иса деген башгъа бир пача бар деп айталар , — деп айтмагъа башлайлар .
44017008	Бу хабарны эшитген халкъ ва шагьарны башчылары гьалек болалар .
44017009	Ясондан ва башгъаларындан аманат акъча алып , сонг оланы азат этелер .
44017010	Иман къардашлар буса гече болгъандокъ , Павелни ва Силаны Бериягъа йиберелер . Онда гелгендокъ , олар ягьудилени синагогуна баралар .
44017011	Салоникдегилеринден эсе мундагъы адамланы пикрусу ачыкъ бола : олар Павелни сёзюне бек сююп тынглайлар ва Павел гьакъ гертини сёйлейгенине тюшюнмек учун , гьар гюн Сыйлы Язывланы уьйренелер .
44017012	Ягьудилени кёплери , шолай да бир хыйлы абурлу грек къатынлар ва эренлер Исагъа иман салалар .
44017013	Салоникдеги ягьудилер , Берияда Павел Аллагьны гьакъындагъы хабарны билдиргенин эшитип , онда да баралар . Халкъны арасына пелекет салып , олар хозгъавул этелер .
44017014	Иман къардашлар шоссагьат Павелни денгиз ягъагъа ёлгъа салалар . Сила ва Тимофей буса Берияда къалалар .
44017015	Павелни узатма баргъанлар ону Афинагъа етишдирелер . Сонг Силагъа ва Тимофейге тезлик булан оьзюню янына гелсин деп , Павелден буйрукъ алып , къайтып ёлуна тюшелер .
44017016	Ёлдашларыны гелмеклигин къаравуллап токътагъан Павел Афинадан айлана . Шагьарны ялгъан аллагьланы келпетлеринден толгъаны ону бек къазапландыра .
44017017	О синагогда ягьудилер , Аллагьдан къоркъагъан башгъалар булан лакъыр эте , гьар гюн шагьарны майданында къаршылашагъан адамлар булан сёйлей .
44017018	Бир керен Павел Исаны ва Ону оьлюмден тирилмеклигини гьакъындагъы Сююнч Хабарны сёйлейгенде , огъар бир нече философ къаршылаша . Олар эпикурчу ва стоячы философлар болгъан . Олардан бирлери : — Бу тартар не айтма сюе ? — дейлер . — Бу бизге ят болгъан аллагьланы гьакъында билдирегенге ошай , — дейлер башгъалары .
44017019	Олар Павелни Ареопакъгъа алып барып : — Сен яягъан бу янгы илму не затдыр ?
44017020	Сен айтагъан затлар бизге бир тамаша чалына . Шогъар гёре о не демек экенни билмеге сюебиз , — дейлер .
44017021	Бютюн афиналылар ва онда яшайгъан оьзге ят уьлкелилер бары затдан артыкъ гьар тюрлю янгы пикруланы арагъа салып сёйлеп яда шо пикрулагъа тынглап заманны оьтгермеге сюе болгъанлар .
44017022	Ареопакъда оланы алдында туруп , Павел булай дей : — Гьей афиналылар , сиз бек динагьлю халкъ экенигизни бары затдан гёрюп тураман .
44017023	Шагьардан айланып , сизин сыйлы ерлеригизге къарайгъан заманда , мен уьстюне « Белгисиз Аллагьгъа » деп язылгъан къурбанлыкъны салагъан ер гёрдюм . Гьали мен сизге , Ким экенин де билмей туруп , сиз Оьзюне сужда этеген Аллагьны гьакъында билдиремен .
44017024	Дюньяны ва ону ичи толгъан бары да затны яратгъан Аллагь — кёклени ва ерни Раббисидир . О инсанны къоллары булан ишленген ибадатханаларда яшамай .
44017025	Огъар инсан оьзюню къоллары булан этеген затлар гьажатлы тюгюл . Терсине , О инсангъа яшавну , тынышны ва къалгъан затланы барын да бере .
44017026	Аллагь бютюн дюньяны бары да халкъларын бир адамдан яратды , олар яшажакъ заманланы ва ерлени белгиледи .
44017027	Бизин гьарибизден йыракъда тюгюл буса да , адамлар Оьзюн излесин учун , янына гелип Оьзюн тапсын учун , Аллагь шо затланы этди .
44017028	Биз Ону яхшылыгъындан яшайбыз , гьаракат этебиз ва барбыз . Сизин бир бир шаирлеригиз айтгъаны йимик , « Адам урлукъну яратгъан Одур » .
44017029	Биз О яратгъан адам урлукъдан болгъан сонг , Аллагьны келпети алтындан , гюмюшден яда ташдан инсанны гьакъылы ва гьюнери булан ойлашып яратылгъан бир суратгъа ошай деп гьисапламагъа герек тюгюлбюз .
44017030	Гетген заманларда болгъан билмеслиги саялы Аллагь инсанланы гюнагьламай . Амма гьали гьар ерде оланы барысына да товба этсинлер деп буюра .
44017031	Аллагь Оьзю сайлагъан Исадан таба савлай дюньягъа адилли дуван этежек гюнню белгиледи . О шо Адамны оьлюмден тирилтмеклиги булан шону бютюн инсанлагъа исбатлады .
44017032	Оьлюмден тирилмекни гьакъындагъы сёзлени эшитгенде , оланы бирлерини гёнгю кюлей , башгъалары буса : — О гьакъда сагъа башгъа бир заман тынгларбыз , — деп къоялар .
44017033	Сонг Павел оланы янындан гете .
44017034	Амма бир нече адам Павелге къошула ва Исагъа иман сала . Шолайланы арасында Ареопакъны ортакъчысы Дионисус , Дамар деген бир къатын ва бир бир оьзгелер де болгъан .
44018001	Мундан сонг Павел , Афинадан гетип , Коринфге геле .
44018002	Онда о Понтда тувгъан Акила деген бир ягьудиге къаршы бола . О къатыны Прискила да булан бираз алдынларда Италиядан гелген болгъан , неге тюгюл Клавдий бары да ягьудилеге Румдан гетсин деп буйрукъ этген болгъан . Павел оланы гёрмеге бара .
44018003	Акиланы да Павелники йимик чатырлар тигеген касбусу болгъан , шо саялы Павел ону булан бирче ишлемеге къала .
44018004	Ягьудилени ва греклени инандырмакъ учун , Павел гьар сонгугюн синагогда лакъыр эте .
44018005	Македониядан Сила ва Тимофей гелген сонг , Павел оьзюню бютюн заманын Аллагьны каламын англатывгъа багъышлай , ягьудилеге Иса Месигь экенин исбат этмек учун къаст эте .
44018006	Ягьудилер огъар къаршы яман затланы сёйлемеге башлагъан заманда , Павел , опурагъыны уьстюндеги чангны силкип : — Башыгъызгъа къобажакъ балагьлагъа жаваплы оьзюгюзсюз ! Мени намусум таза . Энни мен ят халкъланы янына бараман , — деп , олагъа арт берип гете .
44018007	Синагогдан чыгъып , Павел Аллагьдан къоркъагъан Титий Юстус деген биревню уьюне геле . Ону уью синагогну къырыйында болгъан .
44018008	Синагогну башчысы Крисп бары да уьюндегилер булан бирге Раббибизге иман сала . Коринфлилени кёплери де , Павелни сёзлерин эшитип , Раббибизге иман сала ва сувгъа чомдуртуп , оьзлени Аллагьгъа тапшурта .
44018009	Бир гече Раббибиз Павелге бир гьайран гёрюнюшде : — Къоркъма ! Адамлар булан сёйлевюнгню давам этип тур . Иннемей турма !
44018010	Неге тюгюл де , сени булан Мен барман . Яманлыкъ этмек учун , сагъа бирев де тийип болмас . Неге тюгюл де , бу шагьарда Мени кёп халкъым бар , — дей .
44018011	Олагъа Аллагьны каламын уьйрете туруп , Павел онда бир йыл ярым къала .
44018012	Агьаяда Галлион гьаким болуп турагъан заманда , ягьудилер бир болуп Павелни уьстюне чабалар . Ону дуванханагъа гелтирип :
44018013	— Бу адам инсанланы Мусаны Къанунуну ёлуна къаршы чыгъагъан къайдада Аллагьгъа ибадат этмеге инандыра , — дейлер .
44018014	Павел сёйлемеге де башлагъынча , Галлион ягьудилеге : — Гьей ягьудилер , эгер бек яман иши яда авур жинаятчылыгъы саялы айыплай эдигиз буса , сизге тынгламагъа мени себебим болур эди .
44018015	Амма мунда бир сёзлени , атланы ва сизин Къанунугъузну гьакъында эришивлюк юрюле буса , муну сиз оьзюгюз чечигиз . Мен булай затлагъа дуван этмеймен , — дей .
44018016	Галлион оланы дуванханадан къувалатып чыгъара .
44018017	Шо заман жыйылгъан халкъ , синагогну башчысы Сосфенни тутуп , дуванхананы алдында токъалайлар . Галлион буса олагъа бурулуп да къарамай .
44018018	Павел Коринфде бир хыйлы гюнлер тура . Сонг О иман къардашларын къоюп , геме булан Суриягъа гете . Ону булан бирге Прискила ва Акила баралар . Конхереягъа гелгенде , Павел Аллагьгъа берген антына гёре , башын къыркъдыра .
44018019	Эфесге гелгенде , Прискиланы ва Акиланы онда къоюп , Павел оьзю синагоггъа бара ва онда ягьудилер булан лакъыр эте .
44018020	Ягьудилер огъар дагъы да бираз заман турсун деп тилейлер , амма Павел рази болмай .
44018021	Гетип барагъан заманда о : — Аллагь буюрса , сизин яныгъызгъа дагъы да гелермен , — дей . Сонг Павел геме булан Эфесден гете .
44018022	Къайсариягъа гелгенде , о Ерусалимге барып , Исаны ондагъы якъчылары булан ёлугъа . Сонг Антиокиягъа гете .
44018023	Антиокияда бир нечакъы заман тура , сонг буса гете . Исаны якъчыларына ругь якъдан гюч бере туруп , бютюн Галатиядан ва Фригиядан айланып чыгъа .
44018024	Шо вакътилерде Эфесге Искендерияда тувгъан Аполлос деген бир ягьуди геле . О Сыйлы Язывланы яхшы билеген пасигь тилли бир гиши болгъан .
44018025	Аполлосну Раббибизни ёлу гьакъда англаву болгъан . Аллагьгъа тапшуртувну гьакъында о янгыз Ягьия адамланы сувгъа чомгъаны гьакъда биле болгъан буса да , Исаны гьакъында ругьланып сёйлей ва тюз кюйде уьйрете болгъан .
44018026	Синагогда о тартынмай сёйлей . Прискила ва Акила Аполлосгъа тынглагъанда , ону уьюне чакъырып , огъар Аллагьны ёлун дагъы да тюз кюйде англата .
44018027	Аполлос Агьаягъа гетмеге сюйгенде , Исаны ондагъы якъчылары ону къабул этсинлер деп кагъыз язып , иман къардашлары ону ругьландыралар . Онда гелген заманда буса , Аллагьны рагьмусу булан Исагъа иман салгъанлагъа о кёп кёмек эте .
44018028	Иса Месигь экенин Сыйлы Язывлар булан исбат этип , Аполлос бютюн халкъны алдында ягьудилени далиллерин инандырагъан кюйде гери ура .
44019001	Аполлос Коринфде турагъан заманда , Павел , оьр якълардагъы уьлкелени къыркъып чыгъып , Эфесге геле . Онда о Исаны бир нече якъчыларына ёлугъа .
44019002	Павел олагъа : — Сиз Исагъа иман салагъан заманда , Аллагь сизге Оьзюню Ругьун бердими ? — деп сорай . — Биз Аллагьны гьеч бир Ругьу бар деп де эшитмегенбиз , — дейлер олар .
44019003	— Олай буса сиз оьзюгюзню Аллагьгъа нечик тапшуртдугъуз дагъы ? — деп сорай Павел . — Ягьия сувгъа чомуп тапшурду , — деп жавап берелер олар .
44019004	— Ягьия , товба этгенлени сувгъа чомуп , Аллагьгъа тапшургъан . Ягьия адамлагъа оьзюнден сонг гелегенине , демек Исагъа иман салмагъа тарыгъын айтып тургъан , — дей Павел .
44019005	Муну эшитгенде , олар Раббибиз Исаны аты булан , сувгъа чомдуртуп , оьзлени Аллагьгъа тапшурталар .
44019006	Павел Исаны якъчыларыны уьстюне къолларын салгъанда , олар Аллагьны Ругьундан тола , гьар тюрлю тиллерде сёйлемеге ва Аллагьны атындан сёйлемеге башлайлар .
44019007	Олар барысы да он экиге ювукъ адам бола .
44019008	Павел синагоггъа бара . Онда уьч айны узагъында гьеч тартынмай сёйлеп тура . Ягьудилер булан эришип , оланы Аллагьны гьакимлигини гьакълыгъына инандырмагъа чалыша .
44019009	Олардан бирлери къайпанмайлар ва инанмайлар , халкъны алдында Раббибизни ёлун пислеп сёйлейлер . Сонг Павел , оьзю булан Исаны якъчыларын да алып , ягьудилени янындан гете . Тиран деген адамны мактабында гьар гюн лакъырлашыв юрютюп тура .
44019010	Эки йыл шолай болуп тура . Шолайлыкъда , Асия вилаятында яшайгъан бары да ягьудилер ва греклер Раббибизни гьакъындагъы хабарны эшителер .
44019011	Аллагь да Павелден таба гьайран аламатлар гёрсетип тура .
44019012	Аврувлулар Павелни къолъявлукъларына ва алдырыкъларына тийгендокъ , аврувлары сав болуп , олардан жинлер чыгъып тая .
44019013	Жинлени къувалайгъан бир бир ягьудилер , бир ерден бир ерге юрюп барып , жинли адамланы уьстюнде Раббибиз Исаны атын айтмагъа къарайлар . Олар : — Павел оьзюню гьакъында айтагъан Исаны аты булан сизге бу адамдан чыгъыгъыз деп буйрукъ этемен , — деп сёйлейлер .
44019014	Скева деген бир ягьуди баш дин къуллукъчуну етти уланы да шолай эте .
44019015	Амма жин бир керен олагъа : — Мен Исаны билемен , Павелни де таныйман , сиз кимлерсиз ? — деп сорай .
44019016	Жинли адам атылып тура , етти де уланны уьстюне атылып , оланы токъалай . Уьстюндеги опуракъларын да къоюп , олар ялангъач , яралангъан гьалында къачып уьйден къыргъа чыгъалар .
44019017	Эфесде яшайгъан бары да ягьудилеге ва греклеге бу иш эшитилгенде , олагъа уллу бир къоркъув тюше . Олар Раббибиз Исаны атына гьюрмет булан янашагъан бола .
44019018	Исагъа иман салгъанларыны кёплери , гелип йиберип , болгъан гюнагь ишлерине ачыкъдан мюкюрлюк этелер .
44019019	Алда сигьручулукъ булан машгъул болгъанланы кёплери де , оьзлени китапларын гелтирип , бютюн халкъны гёз алдында оланы отгъа салып яллата . Шо китапланы барысыны да багьасын гьисап этгенде , элли минг гюмюш акъчагъа тенг гелегени белгили бола .
44019020	Шолайлыкъда , Раббибизни гьакъындагъы хабар яйыла ва яхшы натижа гелтире .
44019021	Бары да бу ишлер болгъандан сонг , Павел Македония булан Агьая вилаятларындан таба Ерусалимге бармагъа токъташа . О : — Ерусалимде болгъандан сонг , мен Румгъа да бармагъа герекмен , — дей .
44019022	Кёмекчилеринден экевню — Тимофейни ва Эрастны — Македониягъа йиберип , оьзю бираз замангъа Асияда къала .
44019023	Шо вакътилерде Раббибизни ёлуна къаршылыкъ этегенлени уллу хозгъавулу бола .
44019024	Деметрий деген бир гюмюш уста , гюмюшден Артемиданы ибадатханасыны гиччи уьлгюлерин этип , ерли усталагъа шо саниятдан яхшы къазанмагъа имканлыкъ бере .
44019025	Гюмюш усталаны ва башгъа саниятчыланы жыйып , о булай дей : — Къурдашлар , оьзюбюзню касбубуздан биз яхшы къазанагъаныбызны сиз билесиз .
44019026	Павел деген бу адам , янгыз Эфесде тюгюл , бютюн Асияда да дегенлей кёп адамланы оьзюне инандырып , тюз ёлдан чыгъарып турагъанны да сиз гёресиздир ва эшитесиздир . О айтагъангъа гёре , инсанны къоллары булан яратылгъан аллагьлар герти аллагьлар тюгюл .
44019027	Къоркъунчлукъ янгыз бизин саниятыбыз абурун тас этегенликде тюгюл , уллу аллагь Артемиданы ибадатханасы абурдан тюшегенликде . Ахырда да бютюн Асия ва кюллю алам сыйлайгъан Артемиданы зорлугъу гьечге чыгъажакъ .
44019028	Муну эшитген заманда , олар къазапланып : — Эфеслилени Артемидасы уллудур ! — деп къычырмагъа башлай .
44019029	Узакъ къалмай бютюн шагьар хозгъалыша . Халкъ , Павелни ёлдашлары македониялы Гайны ва Аристархны тутуп , театргъа багъып онгарыла .
44019030	Павел халкъны алдына чыкъмагъа сюе , амма Исаны якъчылары ону къоймайлар .
44019031	Павелни къурдашлары болгъан бир бир асиялы башчылар да , огъар хабар йиберип , театргъа гелип гёрюнмесин деп тилейлер .
44019032	Жыйылгъанланы бирлери бир затны айтып , башгъалары башгъа затны айтып къычыра . Жыйынны башын бавун тапма болмай . Кёплер буса не учун жыйылгъанын сама билмей .
44019033	Шо заман ягьудилер , халкъны ичинден Искендер деген биревню арагъа чыгъарып , ондан бары да затны англатмакъны талап эте . Къолу булан ишара этип , Искендер халкъгъа ишни гьакъыкъатын англатып сёйлемеге сюе .
44019034	Амма о ягьуди экенни билгенде , барысы да бир тавушдан эки сагьатгъа ювукъ : — Эфеслилени Артемидасы уллудур ! — деп къычырып тура .
44019035	Шо заман шагьарны башчысы чыгъып , халкъны рагьатландырып , булай дей : — Гьей эфеслилер ! Эфес шагьар уллу Артемиданы ибадатханасыны ва кёкден тюшген ташны сакълавчусу экенни билмейген ким бар ?
44019036	Бугъар гьеч бирев де шеклик этмей . Гьасили , сабурлукъ салыгъыз , сизге алгъасап янгылыш иш гёрмеге тюшмей .
44019037	Сиз буса бу адамланы мунда алып гелдигиз . Оланы бириси де я ибадатханаланы урламагъан , я бизин аллагьыбызгъа къаршы капир затланы сёйлемеген чи .
44019038	Эгер Деметрийни ва ону булангъы оьзге саниятчыланы кимге буса да биревге къаршы арзы бар буса , дуванханалар ва дуванчылар бар . Бир бири булан дувангъа чыкъсынлар .
44019039	Эгер сизин талап этмеге сюеген дагъы башгъа затыгъыз бар буса , шону халкъны шолай затлагъа къаралагъан тийишли жыйынына чечмеге беригиз .
44019040	Гьали бугюн болгъан бу зат учун питне къургъан деп , бизин айыпламагъа болурлар . Булай къалмагъалны себебин исбат этмеге болагъан бизин гьеч бир далилибиз ёкъдур .
44019041	Шону да айтып , о жыйынны тоза .
44020001	Бу низамсызлыкълар болуп битген сонг , Павел Исаны якъчыларын оьзюню янына чакъыра . Оланы ругьландырма да ругьландырып , савболлашып , Македониягъа ёлгъа тюше .
44020002	Македониядан оьте туруп , Исаны якъчыларын ругьландырагъан кёп затлар айта . Сонг о Грециягъа геле .
44020003	Мунда Павел уьч ай тура . Геме булан Суриягъа бармагъа деп турагъан заманда , ягьудилер Павелге къаршы тилбирчилик этелер . Огъар къайтып Македониядан таба Суриягъа гетмеге тюше .
44020004	Ону булан вериялы Пирни уланы Сопатыр , салониклилерден Аристарх , Секунд , дербели Гай , Тимофей , асиялы Тигьик ва Трофим ёлгъа чыгъалар .
44020005	Алдын алдын гетип , олар бизин Троадада къаравуллап тура эдилер .
44020006	Маясыз Экмекни байрамындан сонг биз де Филиппадан геме булан чыкъдыкъ . Беш гюнден сонг Троадада оланы янына етишдик . Онда бир жума къалдыкъ .
44020007	Жуманы биринчи гюнюнде биз экмек бёлюв адатны кютмеге деп жыйылдыкъ . Павел жыйылгъанлар булан лакъырлаша эди . Артындагъы гюн Павел геме булан ёлгъа чыкъмагъа герек эди , шо саялы о жыйылгъанлар булан гечорта болгъунча лакъыр этип турду .
44020008	Биз жыйылгъан оьрдеги уьйде кёп чыракълар янып тура эди .
44020009	Эфтик деген бир жагьил улан терезеде олтургъан эди . Павелни узакъ сёйлевюню вакътисинде о бираз къалгъып тура эди . Сонг ону юху басып , о уьчюнчю къатдагъы терезеден йыгъылып гетди . Гётерип алып гелгенде , о оьлюп тура эди .
44020010	Павел тюпге тюшдю , огъар къапланып ятды ва ону къучакълап : — Кайгъырмагъыз , бу сав ! — деди .
44020011	Сонг о дагъы да оьрге чыгъып , экмек бёлюп ашады . Танггъа таба олар булан сёйлеп битип , Павел ёлун узатды .
44020012	Жагьил уланны сав кююнде уьюне гелтирдилер . Шогъар бары да сююндюлер .
44020013	Биз алдын алдын геме булан Асгъа гетдик . Онда биз гемеге Павелни де алмагъа герек эдик . Яяв юрюп бармагъа сююп , бизге оьзю шолай буюргъан эди .
44020014	Асда бизин булан ёлукъгъанда , ону гемеге алып , биз Мидиллиге гелдик .
44020015	Артындагъы гюн ондан чыгъып , Гьиос атавну къаршысында токътадыкъ . Экинчи гюн Самос атавгъа етишдик . Сонг Милетге гелдик .
44020016	Асия вилаятында токътамас учун , Павел Эфесге гирмей оьтюп гетмеге токъташды . Пентикост байрамына о Ерусалимде болмагъа алгъасай эди .
44020017	Милетден адам йиберип , Павел Исагъа иман салгъанланы Эфесдеги жыйыныны арасындан ёлбашчыларын чакъыра .
44020018	Олар гелгенде , Павел булай дей : — Асиягъа гелген биринчи гюнюмден башлап сизин булан тургъан чакъы заманны ичинде мен нечик яшагъанны сиз билесиз .
44020019	Ягьудилени тилбирчилиги саялы мени башыма тюшген балагьлардан оьте туруп , уллу сабурлукъда , гёзьяш тёге туруп , Раббибизге къуллукъ этип турдум .
44020020	Сизин учун пайдалы болгъан чакъы затны билдирмекден тартынмадым , халкъны алдында ва уьйден уьйге гирип , сизге Аллагьны каламын англатдым .
44020021	Гюнагь ишлер этеген ёлдан тайсын , Аллагьгъа къайтсын ва Раббибиз Исагъа иман салсын деп , ягьудилеге ва ят халкълагъа бувардым .
44020022	Гьали буса , Аллагьны Ругьу буюргъанны этип , мен Ерусалимге бараман . Онда мени не къаравуллайгъанны билмеймен .
44020023	Мен бир затны билемен : къайсы шагьаргъа барсам да , Аллагьны Ругьу мени азап ва туснакъ къаравуллайгъанын айта .
44020024	Амма мен жанымны аямайман . Мени учун о гьеч бир зат да тюгюл . Раббибиз Иса магъа тапшургъан къуллугъумну — Аллагьны уллу рагьмусу гьакъындагъы Сююнч Хабарны инсанлагъа етишдирмеге — тамамламагъа болгъай эдим .
44020025	Мен гьали сизин арагъыздан — оьзюгюзге Аллагьны гьакимлигин билдирип тургъанлардан — гьеч дагъы биригиз де мени гёрмежегигизни билемен .
44020026	Бугюн мен сизге билдире тураман : эгер сизин арагъыздан ким буса да биригиз ёкъ болсагъыз , шогъар мен айыплы тюгюлмен .
44020027	Неге тюгюл де , Аллагь сюегенни мен сизге гьеч бир де тартынмай билдирдим .
44020028	Аллагьны Ругьу сизге шо Исаны якъчыларын инанып тапшургъан . Къойчулар сиривлерини гьайын нечик эте буса , сиз де Аллагь Оьзюню Уланыны оьлюмю булан жыйгъан Исаны якъчыларыны гьайын этигиз !
44020029	Мен сизин арагъыздан гетгенден сонг , сиривню арасына йыртгъыч бёрюлер тюшежекни билемен . Олар чы сиривню къызгъанмажакълар .
44020030	Гьатта сизин арагъызда да , Исаны якъчыларын тюз ёлдан чыгъармакъ учун , къалп сёзлер сёйлейгенлер болажакълар .
44020031	Шо саялы сакъ болугъуз ! Гечеси гюню булан уьч йылны узагъында гёзьяш тёгюп тилеп , гьар биригизге бир бошавсуз буваргъанымны эсде сакълап къоюгъуз .
44020032	Гьали буса мен сизин Аллагьгъа ва Ону рагьмулу каламына аманат этемен . Бу калам сизин ругь якъдан гючлендирме ва Аллагьны халкъыны арасында варислик бермеге бола .
44020033	Мен гьеч биревню не гюмюшюне , не алтынына , неде опурагъына гёз салмадым .
44020034	Оьз гьажатларыма ва мени булангъыланы гьажатларына харжны мен бу къолларым булан къазангъанны сиз билесиз .
44020035	Сиз мени йимик загьмат тёкмеге , гючсюзлеге кёмек этмеге герекни сизге оьзюм болгъан кююмде уьлгюсюн гёрсетдим . Раббибиз Иса : « Алмакъдан эсе бермек артыкъ насип гелтирер » , — деп айтгъан сёзлени унутмай эсде сакъламагъа герексиз .
44020036	Бу сёзлени де айтып , бары да булан бирге тизден туруп , Павел дуа эте .
44020037	Барысы да кёп йылайлар , Павелни къучакълап оьбелер .
44020038	« Мени сиз дагъы гёрмежексиз » деген сёзлеринден сонг олар айрокъда бек пашман болалар . Сонг олар ону гемеге етгинче узаталар .
44021001	Олардан айрылгъан сонг , биз бир башлап геме булан тувра Косгъа , артындагъы гюн Родосгъа , ондан таба Патарагъа гетдик .
44021002	Финикиягъа барагъан бир геме къаршы болду . Огъар минип , денгизге чыкъдыкъ .
44021003	Кипр гёрюнген заманда , атавну къыбла ягъындан оьтюп , Суриягъа багъып гетдик ва Сурда токътадыкъ . Гемени уьстюндеги юк онда бошатылмагъа герек эди .
44021004	Онда Исаны якъчыларын табып , биз оланы янында етти гюн къалдыкъ . Аллагьны Ругьуну таъсиринден олар Павелге Ерусалимге бармасын дей эдилер .
44021005	Турмагъа тюшеген заманыбыз битгенде , биз ондан гетдик ва ёлубузну узатдыкъ . Исаны якъчылары къатынлары , яшлары да булан бизин шагьардан чыкъгъынча узатды . Денгизни ягъасында биз тизден югюнюп дуалар этдик .
44021006	Бир бирибиз булан савболлашгъан сонг , биз гемеге миндик . Олар да уьйлерине къайтып гетдилер .
44021007	Биз Сурдан денгиз ёлубузну узатып , Птоломайыдгъа гелдик . Ондагъы иман къардашларыбыз булан ёлугъуп , оланы янында да бир гюн къалдыкъ .
44021008	Артындагъы гюн ёлгъа чыгъып , Къайсариягъа гелдик . Сююнч Хабарны билдиреген , Ерусалимде сайлангъан етти адамны бири болгъан Филипни уьюне гелип , ону янында къалдыкъ .
44021009	Ону Аллагьны атындан сёйлеп болагъан эрге бармагъан дёрт къызы бар эди .
44021010	Онда бир хыйлы гюнлер къалгъан сонг , Ягьудеядан Агъав деген бир пайхаммар гелди .
44021011	Бизин яныбызгъа гелип , о Павелни белбавун алды , ону булан оьзюню къолларын бутларын байлады . О булай айтды : — Аллагьны Ругьу булай сёйлей : Ерусалимдеги ягьудилер , бу белбавну есин шулай байлап , ят халкъланы къолуна бережеклер .
44021012	Бу сёзлени эшитгенде , биз ва ондагъылар Павелге Ерусалимге бармасын деп тилемеге башладыкъ .
44021013	Шо заман Павел : — Сиз этеген недир ? Неге йылайсыз , неге юрегимни сыныкъдырасыз ? Мен Ерусалимге барып , байланмагъа чы нечик де , Раббибиз Исаны аты учун гьатта онда оьлмеге де гьазирмен , — деп жавап берди .
44021014	Сёзюнден къайтарып болмажагъын англагъанда , огъар дагъы тилемей : — Раббибиз буюргъан кюйде болсун дагъы , — деп къойдукъ .
44021015	Сонг , гьазирлигибизни де гёрюп , биз Ерусалимге ёлгъа тюшдюк .
44021016	Къайсариядан бир бир Исаны якъчылары да бизин булан бирге гелдилер . Олар бизин Исаны башлапгъы якъчыларындан бириси болгъан Минасон деген кипрли биревню уьюне гелтирдилер . Биз де онда къонакъ тюшюп токътадыкъ .
44021017	Ерусалимге гелгенде , иман къардашларыбыз бизин кёп сююп къабул этдилер .
44021018	Артындагъы гюн Павел булан бирче биз Якъубну гёрмеге бардыкъ . Онда бары да ёлбашчылар да жыйылды .
44021019	Олар булан сорашгъан сонг , Павел ят халкъланы арасында оьзюнден таба Аллагь этген бары да ишлени тындырыкълы кюйде хабарлады .
44021020	Шону эшитгенде , олар Аллагьгъа макътав этдилер . Олар Павелге булай айтды : — Гёресен чи , къардашым , ягьудилени арасында минглер булан Исагъа иман салагъанлар бар . Олар барысы да Мусаны Къанунуна бек гьюрмет этегенлер .
44021021	Олар сени гьакъынгдан буса ят халкъланы арасында яшайгъан бары да ягьудилер Мусаны Къанунундан тайышсын , яшларына сюннет этмесинлер ва бизин адатларыбызны юрютмесинлер деп уьйрете деген хабарны эшитгенлер .
44021022	Энни биз не этме герекбиз ? Озокъда , сени мунда гелгенингни олар эшитежеклер .
44021023	Шогъар гёре сен бизин таклифибизге тынгла : бизин арабызда Аллагьгъа ант этген дёрт адам бар .
44021024	Дёрт де адамны алып бар . Олар булан бирче тазаланывну адатын кют , башларын юлютмек учун , олагъа харж бер . Шо заман сени гьакъынгдан эшитген заты герти тюгюл экенни ва оьзюнг Къанунгъа гёре юрюйгенингни гьар ким билежек .
44021025	Ят халкъланы арасындан Исагъа иман салгъанларыны гьакъында айтсакъ , ялгъан аллагьлагъа къурбан этилген азыкъны ашамасын , пасат юрюмесин , бичакъгъа тюшмей оьлген гьайванланы этин ашамасын ва къанны ашгъа къолламасын деген къарарыбызны гьакъында олагъа кагъыз йибергенбиз .
44021026	Артындагъы гюн Павел , бу адамланы оьзю булан алып , олар булан бирче тазаланывну адатын кюте . Сонг ибадатханагъа бара , тазаланывну гюнлери не заман тамамланажагъын , оланы гьар бири учун не заман къурбан этежегин билдире .
44021027	Етти гюн бите турагъанда , Асиядан гелген ягьудилер , Павелни ибадатханада гёрюп , бютюн халкъны арасына хозгъавул сала . Ону тутуп :
44021028	— Гьей Исрайылны халкъы , кёмек этигиз ! Бу адам — къайда барса да , адамланы Къанунгъа къаршы , бизин халкъыбызгъа ва бу ибадатханагъа къаршы чыкъмагъа уьйретеген адам . Гьали де ибадатханагъа греклени гелтирип , бу сыйлы ерни мурдарлады , — деп къычыра .
44021029	Алда ону шагьарда эфесли Трофим булан бирче гёрген болгъан . Павел ону ибадатханагъа алып гелген деп ойлаша .
44021030	Бютюн шагьар хозгъалышып йибере . Бары да якълардан гелип , халкъ жыйыла . Олар Павелни тутуп , ибадатханадан сюйреп къыргъа чыгъаралар . Арты булан шоссагьат къапуларын да бегителер .
44021031	Олар Павелни оьлтюрюп къоймагъа да сюелер . Шо заман бютюн Ерусалим хозгъалгъан деген хабар асгербашына етише .
44021032	О шоссагьат , асгерлерин ва асгербашларын алып , оланы уьстюне гелип етише . Асгербашын ва асгерлени гёргенде , хозгъалгъанлар Павелни токъалайгъанын токътаталар .
44021033	Асгербашы ону тутуп туснакъ эте ва эки шынжыр булан бугъавласын деп буйрукъ бере . Сонг : — Бу адам кимдир ? Бу не этген ? — деп сорай .
44021034	Халкъны арасындан бирлери бир затны , башгъалары башгъа затны айтып къычыра . Къавгъаны кёбюнден ишни гьакъыкъатын билмеге болмай , асгербашы : — Бу адамны бекликге етишдирсин , — деп буюра .
44021035	Павел канзилеге етишгенде , бек басылмакъдан къара халкъ ону юрюмеге къоймай . Асгерлер ону гётерип юрюмеге борчлу бола .
44021036	Халкъ : — Огъар оьлюм ! — деп къычыра .
44021037	Асгерлер оьзюн бекликге алып гирегенде , Павел асгербашгъа : — Сагъа бир зат сорамагъа яраймы ? — дей . — Сен грекче сёйлеймисен дагъы ?
44021038	Сен гьалиден бираз алдын хозгъавул этген ва дёрт минг къачакъны да алып дангылгъа чыкъгъан мисрили тюгюлмюсен ? — деп сорай о .
44021039	— Мен Киликиядагъы Тарс шагьардан гелген бир ягьудимен . Мен шо агьамиятлы шагьарны ватандашыман . Магъа халкъны алдына чыгъып сёйлемеге изну бер деп тилеймен , — деп жавап бере Павел .
44021040	Асгербашы изну бергенде , Павел канзилени уьстюнде токътап , халкъгъа тынсын деп къолу булан ишара эте . Халкъ чув болуп тынып токътагъан заманда , о ягьудиче сёйлемеге башлай :
44022001	— Къардашлар ! Аталар ! Гьали оьзюмню якълап мен сёйлежек затлагъа къулакъ асып къарагъыз , — дей о .
44022002	Павелни оьзлер булан ягьудиче сёйлейгенин эшитгенде , олар дагъы да бек чув болуп токътайлар . О булай узата :
44022003	— Мен Киликиядагъы Тарсда тувгъан бир ягьудимен . Мен мунда , бу шагьарда , Гамалиелни алдында тарбиялангъанман . Ата бабаларыбызны Къанунуна мени тындырыкълы кюйде о уьйретди . Сиз барыгъыз да бугюнлерде нечик бусагъыз , мен де шолай Аллагь учун къасткъылып чалышагъанланы бири эдим .
44022004	Раббибизни ёлун юрютегенлени мен оьлтюреген даражагъа ерли гьызарладым , эренлер булан къатынланы тутуп , туснакълагъа салдым .
44022005	Буланы гертилигине дин къуллукъчуланы башчысы ва бары да оьр мажлис шагьатлыкъ этмеге болалар . Мен олардан , Исагъа иман салгъанланы такъсырламакъ учун Ерусалимге гелтирмеге деп , Шамда яшайгъан ягьуди къардашларыбызгъа язылгъан кагъызланы алып бардым .
44022006	Шамгъа ювукълашып барагъан ёлумда тюшге таба , бирден кёкден таба бир нюр гелип , айланамны шавлаландырып къойду .
44022007	Мен ерге йыгъылдым . Магъа : « Савул , Савул ! Мени не учун гьызарлайсан ? » — деген сесни эшитдим .
44022008	Мен : « Сен Кимсен , я Рабби ? » — деп сорадым . О да : « Мен сен гьызарлайгъан назаретли Исаман » , — деп жавап берди .
44022009	Мени булангъылар нюрню гёрдюлер , амма магъа сёйлейгенни сесин эшитмедилер .
44022010	« Я Рабби , мен не этейим ? » — деп сорадым . Раббибиз магъа : « Туруп , Шамгъа бар . Сен этмеге герекли затлар сагъа онда айтылажакъ » , — деп жавап берди .
44022011	Нюрню шавласындан мен бир затны да гёрюп болмайгъан болуп къалдым . Мени булангъылар , билегимни тутуп , Шамгъа гелтирдилер .
44022012	Мени яныма ерли ягьудилени арасында абуру бар , динагьлю ва Мусаны Къанунундан таймай юрюйген Гьанания деген бирев гелди .
44022013	О магъа : « Къардашым Савул , гёзлеринг ачылсын ! » — деп айтды . Шоссагьат мен ону гёреген болуп къалдым .
44022014	О магъа булай айтды : « Аталарыбызны Аллагьы Оьзю сюегенни билмек , Муъминни гёрюп , Ону авзундан бир сес эшитмек учун , сени сайлады .
44022015	Сен гёрген , эшитген затларынг учун бютюн инсанланы алдында Ону шагьаты болажакъсан .
44022016	Гьали сен не къаравуллап токътагъансан ? Тур , Ону атын тутуп , сувгъа чомдуртуп , оьзюнгню Аллагьгъа тапшурт , гюнагьларынгдан тазалан » .
44022017	Ерусалимге къайтып , ибадатханада дуа этип турагъанда , мен Раббибизни бир гьайран гёрюнюшде гёрдюм .
44022018	О магъа : « Алгъаса . Тезлик булан Ерусалимден гет , неге тюгюл мунда Мени гьакъымдагъы сени шагьатлыгъынгны къабул этмежеклер ! » — деп айтды .
44022019	Мен : « Я Рабби , мен синагоглагъа барып , Сагъа иман салагъанланы токъалагъанны ва оланы туснакълагъа салгъанны бу адамлар билелер .
44022020	Сени шагьатынг Стефанны къаны тёгюлеген заманда , мен онда токътап , ону оьлтюрмекни арив гёрдюм , ону оьлтюрегенлени опуракъларын сакълап турдум » , — деп айтдым .
44022021	Раббибиз магъа : « Бар , Мен сени йыракъгъа — ят халкъланы янына — йиберемен » , — деп айтды .
44022022	Бу сёзлени айтгъанча , халкъ Павелге тынглап тура . Шондан сонг буса : — Муну ер юзюнден ёкъ этмеге герек ! Муну сав къоймагъа ярамай ! — деп къычырып , къавгъа салмагъа башлай .
44022023	Адамлар къычыра , опуракъларын чечип ата , гьавагъа хум чача .
44022024	Асгербашы Павелге къаршы олар неге булай къычырагъанны себебин англамакъ учун : — Ону бекликге элтсинлер . Къамучу булан тююп , сорав алсынлар , — деп буюра .
44022025	Ону къамучу булан тюймек учун байлайгъан заманда , Павел оьзюню янындагъы юз асгерни башчысына : — Сизге Румну ватандашын гьеч бир дувансыз къамучуламагъа яраймы ? — деп сорай .
44022026	Шону эшитген юз асгерни башчысы , шоссагьат минг асгерни башчысыны янына барып : — Сен этеген не затдыр ? Бу адам чы — Румну ватандашы , — дей .
44022027	Шонда асгербашы ону янына барып : — Сен , гертилей де , Румну ватандашымысан ? — деп сорай . — Дюрмен , — дей Павел .
44022028	— Магъа шо ватандашлыкъны алмакъ учун , кёп акъча харжламагъа тюшдю , — дей асгербашы . — Мен буса ватандаш болуп тувгъанман , — дей Павел .
44022029	Павелден сорав алмагъа гереклилер шоссагьат ону янындан таялар . Асгербашы буса Румну ватандашы болгъан Павелни тутуп байлагъаны саялы къоркъа .
44022030	Артындагъы гюн асгербашы , ягьудилер Павелни не учун айыплайгъанын билмеге сююп , ону бугъавларын чече . О баш дин къуллукъчулагъа ва бютюн ягьудилени оьр мажлисине жыйылсын деп буюра . Павелни гелтиртип , оланы алдында эретургъуза .
44023001	Ягьудилени оьр мажлисини ортакъчыларына тикленип къарап , Павел : — Къардашларым ! Бугюнге ерли мен Аллагьны алдында таза намусум булан яшап гелгенмен , — дей .
44023002	Дин къуллукъчуланы башчысы Гьанания Павелни янында токътагъанлагъа ону авзуна урмагъа буйрукъ эте .
44023003	Шо заман Павел огъар : — Сагъа Аллагь урар , гьей экиюзлю ! Сен мунда магъа Къанун булан дуван этмек учун олтургъансан , оьзюнг буса Къанунгъа къаршы чыгъып , магъа урмагъа буюрасан , — дей .
44023004	Ону янында токътагъанлар : — Сен Аллагьныки болгъан дин къуллукъчуланы башчысын сёкмеге нечик боласан ? — дей .
44023005	— Къардашлар ! О дин къуллукъчуланы башчысы экенни мен билмедим . Сыйлы Язывларда : « Халкъны гьакимине къаршы яман сёйлеме » , — деп язылгъан чы , — дей Павел .
44023006	Ондагъыланы бир пайы саддукейлер , биревю пайы буса фарисейлер болгъанны англагъанда , Павел ягьудилени оьр мажлисини ортакъчыларына къычырып : — Къардашлар ! Мен фарисейлени уланы фарисеймен . Магъа оьлген адамлар тирилегенине инанагъаным саялы дуван этелер , — дей .
44023007	О булай айтгъанда , саддукейлер булан фарисейлени арасында эришивлюк башланып гете . Жыйын экиге бёлюне .
44023008	Саддукейлер не оьлюмден тирилмек , не малайиклер , не ругьлар ёкъ затлар дейлер , фарисейлер буса буланы барын да къабул этелер .
44023009	Уллу къавгъа гётерилип гете . Фарисейлерден болгъан дин алимлер буса : — Биз бу адамны гьеч бир яманлыгъын гёрмейбиз . Балики , гертиден де , ону булан ругь яда малайик сёйлегендир ? — деп эришелер .
44023010	Эришивлюкню ахыры токъалашгъа айлангъан заманда , асгербашы Павелни паралап къояр деп къоркъа . О асгерлеге гелип , Павелни жыйындагъылардан чыгъарып алып , ону бекликге элтмеге буйрукъ эте .
44023011	Артындагъы гече , Раббибиз Павелни янында токътап : — Къоркъма ! Ерусалимде сен Мени гьакъымда нечик шагьатлыкъ этдинг бусанг , Румда да шолай шагьатлыкъ этмеге герек болажакъсан , — дей .
44023012	Эртен ягьудилер жыйылып , Павелни оьлтюрмей туруп , ашамай ичмей турмагъа ант этелер .
44023013	Шолай ант этгенлени санаву къыркъдан артыкъ бола .
44023014	Баш дин къуллукъчуланы ва тамазаланы янына барып , олар булай дейлер : — Биз Павелни оьлтюрмей туруп , бир зат да ашамай ичмей турмагъа ант этгенбиз .
44023015	Энни ягьудилени оьр мажлиси ва сиз , сайки , Павелни ишине янгыдан тындырыкълы кюйде къарамагъа герекбиз деп , ону сизин яныгъызгъа гелтирсин деп , асгербашына тилегиз . Биз буса , Павел мунда етишгинче , ону ёлда оьлтюрмеге гьазир болуп турарбыз .
44023016	Павелни къызардашыны уланы бу тилбирчиликни гьакъында эшите . Бекликге гелип , о Павелге шону билдире .
44023017	Шо заман Павел , юз асгерни башчыларындан бирин чакъырып : — Бу уланны минг асгерни башчысыны янына элт , муну огъар айтмагъа сюеген бир сёзю бар , — дей .
44023018	О да шо уланны асгербашыны янына алып гелип , огъар булай дей : — Тутулгъан Павел , мени чакъырып : « Бу уланны минг асгерни башчысыны янына элт , муну огъар айтмагъа сюеген бир сёзю бар » , — деп айтды .
44023019	Асгербашы , о уланны къолун тутуп , ону булан бир янгъа тайып : — Сен магъа не айтмагъа сюесен ? — деп сорай .
44023020	О булай жавап бере : — Ягьудилер , тангала Павелни ишине , сайки , янгыдан тындырыкълы кюйде къарамакъ учун , ону ягьудилени оьр мажлисине алып гелтирсин деп , сагъа тилемеге сёйлешип айланалар .
44023021	Амма сен олагъа инанма . Неге тюгюл де , къыркъдан да артыкъ адам къамавда къаравуллап тура . Павелни оьлтюрмей туруп , олар бир зат да ашамай ичмей турмагъа ант этгенлер . Гьали олар гьазирленип , сени буйругъунгну къаравуллап токътап туралар .
44023022	Шо заман асгербашы : — Магъа билдирген затынгны , вёре , биревге де айтмассан , — деп буварып , уланны йибере .
44023023	Сонг о юз асгерни эки башчысын чакъырып , олагъа булай дей : — Къайсариягъа гетмек учун , ахшам сагьат тогъузгъа эки юз асгер , етмиш атлы ва окълары булангъы эки юз асгер гьазирлегиз .
44023024	Павелни миндирип , Феликс гьакимни янына эсен аман етишдирмек учун атлар онгарыгъыз .
44023025	Булай бир кагъыз да яза :
44023026	« Клавдий Лисийден кёп гьюрметли Феликсге салам .
44023027	Бу адамны ягьудилер тутуп оьлтюрмеге айлангъан эдилер . Амма о румлу ватандаш экенни билгенде , мен асгерлер булан гелип етишип , ону къутгъардым .
44023028	Олар ону не зат саялы айыплайгъаныны себебин билмеге сююп , мен ону ягьудилени оьр мажлисине гелтирдим .
44023029	Ону оьзлени Къанунуна байлавлу эришивлюклерде айыплайгъанын англадым , амма оьлтюрмек яда туснакъгъа салып сакъламакъ учун ону гьеч айыбы ёкъну билдим .
44023030	Мен эшитген кюйде , бу адамны оьлтюрмеге тилбирчилик этип айланалар . Шогъар гёре ону мен шоссагьат сени янынга йибердим . Бу адамны айыплайгъанлагъа барып сени алдынгда сёйлесин деп буюрдум » .
44023031	Асгерлер , оьзлеге берилген буйрукъгъа гёре , шо гече Павелни Антипатридге етишдирелер .
44023032	Артындагъы гюн атлылар Павелни де алып Къайсариягъа гетелер , къалгъан асгерлер буса бекликге къайталар .
44023033	Атлылар Къайсариягъа гелгенде , гьакимге кагъызны берип , Павелни де огъар тапшуралар .
44023034	Кагъызны охуп , гьаким Павел къайсы вилаятдан экенин сорай . О Киликиядан экенни билгенде :
44023035	— Сени айыплайгъанлар гелген заманда , мен сагъа тынгларман , — дей . Сонг Павелни Гьиродну беклигинде къаравуллар булан сакъласын деп буюра .
44024001	Беш гюнден сонг дин къуллукъчуланы башчысы Гьанания , бир нече тамазалар ва дуванда оланы якълап сёйлемеге герек Тертул деген бирев булан Къайсариягъа геле . Булар гьакимге Павелни не саялы айыплайгъанын билдирелер .
44024002	Павелни чакъырып гелтиргенде , Тертул ону айыплап сёйлемеге башлай . О булай дей : — Гьей гьюрметли Феликс ! Толу даражада биз пайдаланып турагъан бу парахатлыкъны ва сени гьакъыллы иш гёрювюнгню натижасында ягьуди халкъны яшавун яхшылашдыргъан тюрленивлени биз гьар заман ва гьар ерде уллу разилик булан къабул этебиз .
44024003	
44024004	Сени кёп заманынгны алмас учун , сагъа хас болгъан рагьмулулукъ булан бизге бир аз заман тынгламакълыгъынгны тилейбиз .
44024005	Бу адам бир питнечи ва дюньяны гьар еринде яшайгъан бары да ягьудилени арасына хозгъавул салагъан назарет дин агъымыны башчыларындан бириси экенни биз токъташдыргъанбыз .
44024006	Бу бизин ибадатханабызны мурдарламагъа да айланды . Шогъар гёре биз ону тутдукъ .
44024008	Павелден сорав алсанг , биз ону не саялы айыплайгъаныбызны оьзюнг де билмеге болурсан .
44024009	Ягьудилер де огъар этилеген айыплавлар герти деп токъташдыралар .
44024010	Гьаким Павелге сёйлесин деп ишара эте . Жавап бере туруп , Павел булай дей : — Кёп йылланы боюнда сен бу ягьуди уьлкеде дуван этип турагъанынгны мен билемен . Шо саялы бек сююп оьзюмню якъламагъа гиришемен .
44024011	Мен Ерусалимге ибадат этмек учун гелгенли он эки гюнден артыкъ болмайгъанны токъташдырмагъа сагъа къыйын болмажакъ .
44024012	Ибадатханада мени гьеч ким булан эрише туруп , я синагогда , яда шагьарны башгъа бир еринде халкъны арасына хозгъавул сала туруп гёрмегендир .
44024013	Магъа къаплайгъан айыпланы да булар гьеч исбат этмеге болмаслар .
44024014	Булар дин агъым деп айтагъан Ёлгъа гёре мен , гертилей де , аталарыбызны Аллагьына ибадат этегенимни сенден яшырмайман . Мусаны Къанунунда ва пайхаммарланы китапларында язылгъан бары да затлагъа иман саламан .
44024015	Муъминлер , шолай да муъмин болмагъанлар тирилер деп , ягьудилер йимик мен де Аллагьгъа умут этемен .
44024016	Шо саялы Аллагьны ва адамланы алдында намусум таза болсун учун , оьзюм де даим къаст этемен .
44024017	Кёп йыллардан сонг жыйылгъан садагъаланы халкъыма бермек ва къурбанлар этмек учун , мен Ерусалимге гелдим .
44024018	Мен тазаланыв адатны кютдюм ва ибадатханада ягьудилер мени шо ишлер булан машгъул болуп турагъан заманда тапдылар . Мени айланамда халкъ ёкъ эди , низамсызлыкълар да болмады .
44024019	Эгер магъа къаршы айтмагъа гьеч заты бар буса , мени айыплап , шо заман ибадатханада болгъан асиялы ягьудилер де сени алдынгда мунда токътамагъа герек эдилер .
44024020	Яда ягьудилени оьр мажлиси менден сорав алагъан заманда , Мусаны Къанунуна къаршы мени не айыбымны тапгъанын гьали мунда барлар айтсынлар .
44024021	Янгыз оланы арасында турагъанда , къычырып : « Оьлген адамлар тирилегенине инанагъаным саялы , магъа дуван этелер » , — деп айтгъан биргине бир сёзюм , балики , мени айыбымдыр ?
44024022	Раббибизни ёлу гьакъында яхшы англаву булангъы Феликс , оланы ишине къаравун бёлюп : — Асгербашы Лисий гелгенден сонг , сизин ишигизге гёре дуван этермен , — дей .
44024023	О юз асгерни башчысына Павелге къаравул салып сакъламакъны , огъар енгилликлер болдурмакъны , къурдашларына ону тарыкъ герегини гьайын этмеге къоймакъны буюра .
44024024	Бир нече гюнден сонг Феликс Друсила деген ягьуди къатыны булан геле . Павелни чакъыртып , о Иса Месигьге иман салмакъны гьакъында ону сёйлейгенине тынглай .
44024025	Павел муъминликни , оьзюн енгип сакълап болмакъны ва къыяматгюн болагъан Аллагьны дуван этивюню гьакъында сёйлегенде , Феликс , къоркъуп йиберип : — Бугюнге таман ! Заманым болгъанда , мен сени дагъы да чакъыртарман , — дей .
44024026	Шону булан бирге о Павел оьзюне урушбат берир деп де умут эте . Шогъар гёре Феликс , Павелни заман заман янына чакъыртып , ону булан лакъыр эте .
44024027	Арадан эки йыл оьтген сонг , Феликсни орнуна Поркий Фест геле . Ягьудилеге ярамакъ учун , Феликс Павелни туснакъда сакълай .
44025001	Гьаким болуп уьч гюнден сонг Фест Къайсариядан Ерусалимге гете .
44025002	Баш дин къуллукъчулар ва ягьудилени абурлу адамлары , Павелге айыплар салмакъ учун , Фестни янына гелелер .
44025003	Олар Фестге , оьзлеге бир рагьму этип , Павелни Ерусалимге йиберсин деп бек тилейлер . Оьзлер буса ёлда Павелни оьлтюрмек учун алданокъ сёйлешген болгъан .
44025004	Амма Фест : — Къайсарияда Павелни къаравуллар сакълап тура , узакъ къалмай оьзюм де онда баражакъман .
44025005	Олай буса сизин абурлу адамларыгъыздан гелип болагъанлары мени булан гелсин . Павелни этген терс иши бар буса , ону онда айыпласын , — деп жавап бере .
44025006	Оланы янында сегиз яда он гюнден артыкъ турмай , Фест Къайсариягъа къайта . Артындагъы гюн барып дуванханада олтуруп , Павелни гелтирсинлер деп буйрукъ эте .
44025007	Павелни гелтирелер . Ерусалимден гелген ягьудилер Павелни къуршап алалар . Огъар бир кёп авур айыпланы салалар , амма оланы исбат этип болмайлар .
44025008	Сонг Павел оьзюн якълап булай дей : — Мен я ягьудилени Къанунуна , я ибадатханагъа , яда Румну пачасына къаршы бир яман иш де этмегенмен .
44025009	Амма Фест , ягьудилеге ярамагъа сююп , Павелге : — Ерусалимге барып , сагъа этилеген бу айыплавлагъа гёре дуванны мен онда этгенни сюемисен ? — деп сорай .
44025010	Павел булай дей : — Мен Румну пачасыны дуванын къаравуллап токътагъанман , дуван да магъа мунда этилмеге герек . Сен оьзюнг де яхшы билеген кюйде , мен ягьудилеге къаршы гьеч бир яман иш этмегенмен .
44025011	Эгер мен бир яман неде оьлюмге лайыкълы бир иш этген бусам , оьлюп гетмекден де баш къачырмайман . Эгер ягьудилер мени айыплайгъан яман ишлер мени уьстюмде ёкъ буса , бирев де мени оланы къолуна берип болмас . Мен Румну пачасыны дуванын талап этемен .
44025012	Шо заман Фест , мажлис булан сёйлешип : — Сен Румну пачасыны дуванын талап этесен , сен ону янына баражакъсан , — деп жавап бере .
44025013	Бир нече гюнлерден сонг , Фестни гьюрметлемек учун , Агърипа пача Береника булан Къайсариягъа геле .
44025014	Олар онда бир нече гюнлер къалалар . Фест , пачагъа Павелни ишин англата туруп , булай дей : — Мунда туснакъда Феликс къоюп гетген бир адам бар .
44025015	Мен Ерусалимге баргъан заманда , ягьудилени баш дин къуллукъчулары ва тамазалары , айыплар салып , огъар дуван этмекни талап этдилер .
44025016	Мен олагъа , айыпланагъан гьар кимни шо адамны айыплайгъанлар булан бет бетге тургъузмайлы ва огъар айыпдан якъланмакъ учун имканлыкъ бермейли , огъар дуван этмек румлуланы адаты тюгюл деп жавап бердим .
44025017	Олар мунда гелгенде , гьеч артгъа салмайлы , артындагъы гюн , дуванны чакъырып , мен о адамны гелтирсин деп буюрдум .
44025018	Айыплайгъанлар туруп бу адамны мен ёрайгъан бир терс ишин де гёрсетип болмадылар .
44025019	Олар ону булан оьзлени дини гьакъында ва оьлген Иса деген биревню гьакъында эришивлюклер юрютдюлер . Павел буса О сав деп токъташдырды .
44025020	Бу жура масъалаланы нечик юрютмеге герегин билмейгениме гёре , мен огъар Ерусалимге барып , онда бу масъалагъа гёре дуван этилгенин сюймейми экен деп сорадым .
44025021	Павел оьзюню ишине гёре Румну пачасы дуван этгенин талап этегени саялы , ону пачаны янына йибергинче , мунда сакъласын деп буйрукъ этгенмен .
44025022	Агърипа Фестге : — Шо адамгъа мен оьзюм тынгламагъа сюер эдим , — дей . — Тангала сен огъар тынгларсан , — дей Фест .
44025023	Артындагъы гюн Агърипа ва Береника , бек арив безенип , асгербашлары ва абурлу адамлар булан бирче дуванханагъа гелелер . Фестни буйругъу булан Павелни гелтирелер .
44025024	Фест булай дей : — Агърипа пача ! Бизин булан мунда бар бары да адамлар ! Сиз бу адамны гёресиз . Ерусалимдеги ва мундагъы ягьудилени барысы да , бу адамгъа байлавлу болуп мени яныма гелип , муну сав къоймагъа ярамай деп къычыра эди .
44025025	Амма мен оьлюм дуван этмеге чакъы о терс этген ишин тапмадым . О оьзюне Румну пачасы дуван этсин деп талап этгени саялы , ону йибермеге токъташдым .
44025026	Амма уллу пачагъа язмакъ учун , мени мекенли бир сёзюм де ёкъ . Шогъар гёре ону сизин алдыгъызгъа , айрокъда , Агърипа пача , сени алдынга гелтиргенмен . Бу ишге къаралгъан сонг , пачагъа язмагъа мекенли бир зат болур .
44025027	Мен ойлайгъан кюйде , айыбын чыгъармай туруп , туснакъны Румну пачасыны ягъына йибермеге тийишли тюгюл .
44026001	Агърипа Павелге : Сагъа оьзюнгню якълап сёйлемеге изну бериле , — дей . Къолун оьрге гётерип , Павел оьзюн якълап сёйлемеге башлай :
44026002	— Агърипа пача ! Сени алдынгда ягьудилер мени уьстюме салагъан бары да айыплавлардан оьзюмню якълап сёйлемеге болагъаныма бугюн оьзюмню насипли гьисап этемен .
44026003	Ягьудилени адатларын ва бары да эришивлю масъалаларын сен айрокъда яхшы билесен . Шо саялы магъа сабурлукъ этип тынгламагъынгны тилеймен .
44026004	Яш йылларымдан башлап мен оьз халкъымны арасында , сонг буса Ерусалимде нечик яшагъанымны бары да ягьудилер яхшы билелер .
44026005	Олар мени тезден таныйлар . Эгер шагьатлыкъ этмеге сюйсе , мен фарисей болгъанны ва бизин дин бёлюгюбюз къатты кюйде талап этеген ёлда яшагъанымны токъташдырмагъа болурлар .
44026006	Бугюн буса Аллагь ата бабаларыбызгъа этген ваъда яшавгъа чыгъажагъын къаравуллайгъаным саялы , мен дуванны алдында токътагъанман .
44026007	Исрайылны он эки уланындан болгъан наслусу , гечеси гюню булан Аллагьгъа къуллукъ эте туруп , шо этилген ваъданы яшавгъа чыгъагъанын къаравуллай . Муна шо саялы , гьей Агърипа пача , ягьудилер бугюн мени айыплайлар .
44026008	Аллагь оьлюлени тирилтмеге болагъанын сиз неге инанмагъа ярамайгъан зат деп гьисап этесиз ?
44026009	Тюзю , назаретли Исаны атына къаршы ябушмакъ учун , кёп затны этмеге герек деп мен оьзюм де ойлаша эдим .
44026010	Ерусалимде мен шолай этме де этдим . Баш дин къуллукъчулардан ихтияр алып , мен Аллагьны халкъыны бир кёплерин туснакълагъа салдым ва оланы оьлтюрегенде , олагъа къаршы тавуш бердим .
44026011	Оланы имандан тайдырмакъ учун , бары да синагогларда олагъа кёп керенлер жаза бердирдим . Олагъа бакъгъан якъда мени оьчлюгюм о даражада гючлю эди чи , оланы гьызарламакъ учун , гьатта Ягьудеядан тышдагъы шагьарлагъа да бара эдим .
44026012	Шо мурат булан бир керен мен баш дин къуллукъчуланы ихтияры ва тапшуруву булан Шамгъа да бардым .
44026013	Ёл уьстюнде тюшге таба вакъти , гьей Агърипа пача , мен кёкден таба гелеген бир нюр гёрдюм . Ону гюнню шавласындан да гючлю ярыгъы мени ва мени булангъыланы шавлаландырып къойду .
44026014	Биз барыбыз да ерге йыгъылдыкъ . Мен : « Савул , Савул , Мени не учун гьызарлайсан ? Учу итти хынжалгъа багъып юрюмеге нечик къыйын буса , Магъа къаршы чыгъып юрюмеге де шолай къыйындыр » , — деп ягьудиче сёйлейген бир сесни эшитдим .
44026015	Мен де : « Сен Кимсен , я Рабби ? » — деп сорадым . О булай айтды : « Мен сен гьызарлайгъан Исаман .
44026016	Гьали гётерилип , эретур . Мен сагъа , янгыз сен гёрген затланы тюгюл , энниден сонг Мен сагъа гёрсетежек затланы да къуллукъчусу ва шагьаты болсун деп гёрюндюм .
44026017	Ягьуди халкъдан ва ят халкълардан сени къутгъаражакъман . Ят халкълар гёзлерин ачсын , къарангылыкъдан ярыкъгъа ва иблисни гьакимлигинден чыгъып , Аллагьгъа бакъсын учун , Мен сени гьали оланы янына йибережекмен . Магъа иман салмакъ булан олар да гюнагьларындан тазаланмагъа ва Аллагьны халкъыны арасында болмагъа болсун учун , сени оланы янына йибережекмен » .
44026018	
44026019	Шогъар гёре , гьей Агърипа пача , мен кёклерден гёрюнгенине къаршылыкъ этме болмадым .
44026020	Башлап Шамда , сонг Ерусалимде ва бютюн Ягьудеяда яшайгъанлагъа ва ят халкълагъа , гюнагь ишлер этеген ёлдан тайып , Аллагьны ёлуна къайтып , гертиден де алышынгъанын гёрсетсин деп билдирип юрюдюм .
44026021	Шо себепден , ягьудилер мени ибадатханада тутуп , оьлтюрмеге къаст этдилер .
44026022	Амма Аллагь магъа кёмек этди , бугюн болгъунча да магъа кёмек этип тура . Ону кёмеги булан мен мунда токътагъанман . Болажакъны гьакъында пайхаммарлар ва Муса Месигь оьлмеге ва биринчилей болуп оьлюмден тирилмеге , О Оьзюню халкъына ва ят халкълагъа нюр яймагъа герек деп айтгъан . Шолай болма да болду . Мен шондан башгъа бир затгъа да бары да халкъны алдында шагьатлыкъ этмеймен .
44026023	
44026024	Павел оьзюн якълап булай сёйлеп турагъанда , Фест : — Сен гьакъылынгны тас этгенсен , Павел ! Кёп охумакълыкъ сени гьакъылдан тайышдыргъан , — деп къычыра .
44026025	— Мен гьакъылдан тайышмагъанман , гьюрметли Фест . Мен янгыз герти ва гьакъыллы сёзлер сёйлеймен .
44026026	Агърипа пача бу жура ишлени яхшы биле . Мен ону булан тартынмай сёйлемеге боламан . Гьеч бир зат огъар билинмей къалмагъанына мен инанаман , неге тюгюл бары да болгъан зат бары халкъны гёз алдында болду .
44026027	Агърипа пача , сен пайхаммарланы сёзлерине инанамысан ? Билемен , инанасан , — дей Павел .
44026028	— Мени шулай тез Исаны якъчысына айландырып къоярман деп эсинге гелеми ? — дей Агърипа .
44026029	— Тез болсун , геч болсун — башгъалыгъы ёкъ . Янгыз сен тюгюл , магъа тынглайгъанлар барысы да , бу шынжырлар булан бугъавланып тюгюл , мени йимик болсун деп , мен Аллагьгъа ялбараман , — дей Павел .
44026030	Агърипа , Фест , Береника ва олар булан онда олтургъанлар туралар .
44026031	Ондан чыкъгъан заманда , олар оьз арасында : — Бу адам оьлтюрмеге яда туснакъгъа салып сакъламагъа тюшеген кюйде бир зат да этмеген , — деп сёйлейлер .
44026032	— Эгер бу адам Румну пачасыны дуванын талап этмей буса , муну буссагьат азат этип къоймагъа да яражакъ эди , — дей Агърипа Фестге .
44027001	Денгиз булан биз Италиягъа гетмеге токъташгъанда , Павелни ва бир бир оьзге туснакъланы Августну асгерлеринден Юлий деген юз асгерни башчысына тапшурдулар .
44027002	Биз Адрамитосдан гелген гемеге минип ёлгъа тюшдюк . О Асия вилаятыны денгиз ягъалардагъы шагьарларына бара эди . Салоникден македониялы Аристарх да бизин булан эди .
44027003	Артындагъы гюн Сайдангъа гелдик . Юлий Павелге яхшы къарады : огъар къурдашларыны янына бармагъа , олардан тарыкъ герегин алмагъа къойду .
44027004	Ондан чыгъып , къаршы эшеген еллерден къутулмакъ учун , Кипрни икъ янындан таба оьтдюк .
44027005	Киликия булан Памфилияны янындан юзюп оьтюп , Ликиядагъы Мира шагьарына гелдик .
44027006	Мунда Искендериядан гелип Италиягъа барагъан бир гемени табып , асгербашы бизин шогъар миндирди .
44027007	Бир нече гюнлер биз аста булан юздюк ва гьарангъа Книд деген шагьаргъа гелдик . Ел бизге къаршы уьфюре эди . Шо саялы дагъы ари ёлубузну узатып болмай токътадыкъ . Салмон деген бурунну бою булан Критни икъ янындан таба юздюк .
44027008	Гьарангъа ону янындан оьтген сонг , Ласея шагьарны ювугъундагъы Гёзел Къолтукълар деп айтылагъан бир ерге гелдик .
44027009	Биз кёп заманны тас этдик . Оразаны гюню де оьтгенге гёре , ёлну дагъы узатмакъ къоркъунчлу бола эди . Павел булай буварды :
44027010	— Гьей адамлар ! Бу бизин сапарыбыз балагьгъа тарыжагъын билемен . Уьстюндеги югю булан гемебизни ва оьзюбюзню тас этмеклик бар .
44027011	Амма асгербашы Павелни сёзлерине тынгламай , гемени юрютювчюсю ва еси айтагъанны этди .
44027012	Денгиз къолтукъ къышламакъ учун онгайлы ер тюгюл экени саялы , гемедегилени кёплери ондан денгизге ёл чыкъмагъа токъташдылар . Имканлы болса , олар Фениксге барып , онда къышламагъа хыял этдилер . Феникс буса — Критни къыбла гюнбатыш ва темиркъазыкъ гюнбатыш еллеринден сакълангъан бир къолтугъу .
44027013	Къыбладан таба юваш ел эшмеге башлагъанда , гемедегилер оьзлер къаравуллайгъан зат болду бугъай деп ойлашдылар . Олар гемени лабарын гётерди ва Критни ягъа бою булан юзмеге башладылар .
44027014	Узакъ къалмай Критден таба « Темиркъазыкъ гюнтувуш ел » деп айтылагъан оьтесиз бек гючлю бир ел чыгъып гетди .
44027015	Бизин юзмеклигибиз толу кюйде елден асылы болуп токътады . Гемечилер гемебизни тийишли кюйде юрютюп болмай эди . Елге къаршы туруп болмагъанда , толкъунлар гемени сюйген янына буруп алып гете эди .
44027016	Кавда деген гиччи бир атавну икъ янындан таба оьтгенде , къайыгъыбызны гьарангъа гётерип байлап бегитдик .
44027017	Ону гётергенден сонг , тюпден таба аркъанлар булан байлап , гемечилер гемени бегитди . Суртис деген сайлыкъгъа чыгъып къаларбыз деп къоркъуп , олар лабар ташлады , сонг гемени ел алып юрюдю .
44027018	Артындагъы гюн алатолпан гётерилип тургъаны саялы , гемечилер гемени уьстюндеги юкню ташламагъа башлады .
44027019	Уьчюнчю гюн буса къоллары булан гемени тарыкъ герегин де ташлады .
44027020	Кёп гюнлени узагъында не гюнеш , не юлдузлар гёрюнмеди . Гючлю алатолпан буса токътамай эди . Биз бу балагьдан къутуларбыз деп гьеч умут этмей эдик .
44027021	Адамлар хыйлы гюнлер ашсыз сувсуз къалды . Шо заман Павел туруп булай айтды : — Гьей адамлар ! Мен айтгъангъа тынглап , Критден гетмеге тарыкъ тюгюл эдигиз . Шо заман бу балагьлар ва зараллар болмажакъ эди .
44027022	Гьали буса мен сизин ругьдан тюшмей турмагъа чакъыраман . Сизин биригиз де оьлмежексиз , янгыз геме бузулажакъ .
44027023	Бу гече мен Оьзюнюкю болгъан ва Оьзюне къуллукъ этеген Аллагь йиберген малайик яныма гелип :
44027024	« Къоркъма , Павел ! Сен Румну пачасыны алдында токътамагъа герексен . Сени булан бирче гемеде юзегенлени барысы да Аллагьны рагьмусу булан сав къалажакъ » , — деп айтды .
44027025	Шо саялы , гьей адамлар , ругьдан тюшмей туругъуз . Бары да зат магъа айтылгъан кюйде болажагъына мен Аллагьгъа инанаман .
44027026	Биз къайсы буса да бир атавгъа чыгъып токътамагъа герекбиз .
44027027	Он дёртюнчю гюн биз Адриа денгизде юздюк . Гечортагъа таба гемечилер ювукъда бир къуру ер барны гьис этдилер .
44027028	Теренликни оьлчегенде , къыркъ метрге ювукъ бар эди . Бир нечакъы замандан сонг бирдагъы оьлчедилер : энни отуз метрге ювукъ бар эди .
44027029	Таш ярлагъа барып урунарбыз деп къоркъуп , гемени артындан таба дёрт лабарны ташладылар ва тез тез эртен болсун деп дуа этдилер .
44027030	Гемечилер гемеден къачмагъа сюйдюлер : олар гемени ал ягъындан лабар ташламагъа сюебиз деген зат булан сувгъа къайыкъны тюшюрмеге къарадылар .
44027031	Шо заман Павел асгербашына ва асгерлеге : — Эгер олар гемеде къалмаса , сиз къутулуп болмассыз , — деди .
44027032	Шо заман асгерлер къайыкъны тутуп сакълагъан аркъанланы гесди , о да денгизге тюшюп гетди .
44027033	Тангны алдында Павел , барыбызгъа да ашасын деп тилеп , булай айтды : — Бу гьалда турагъаныбыз бугюн он дёртюнчю гюн . Шо гюнлени ичинде сиз бир зат да ашамагъансыз .
44027034	Тилеймен сизге , бир зат сама ашагъыз . Сав къалмакъ учун , сиз ашамагъа герексиз . Сизин башыгъыздан бир тюк де тюшмежек .
44027035	Шолай да айтып , Павел экмек гесек алып , барыны да алдында Аллагьгъа шюкюрлюк этип , сындырып ашамагъа башлады .
44027036	Барысы да ругьланып , ашамагъа гиришдилер .
44027037	Гемеде барысы да эки юз етмиш алты адам бар эди .
44027038	Адамлар ашап тойгъан сонг , гемени уьстюндеги будайны тёгюп , ону енгил этмеге башлады .
44027039	Ярыкъ болгъанда , гемечилер таныш тюгюл топуракъны гёрдюлер . Тек къайырчакъ бир ерни эс этип , бажарылса , гемени шонда багъып чыгъарып токътатмагъа сюйдюлер .
44027040	Лабарланы уьзюп , оланы денгизде къойдулар . Бир вакътини ичинде олар гемени эки янгъа бурагъан къалакъларын бегитеген аркъанларын чечдилер . Гиччи елкенни елге къаршы якъгъа бакъдырып , ягъагъа ювукълашма башладылар .
44027041	Геме , къайыр жыйылгъан бир ерге тюшюп , къуруда олтурду . Гючлю толкъунлар уруп , гемени арт ягъын сындырмагъа башлады .
44027042	Туснакъланы гьеч бириси де юзюп чыгъып къачмасын деп , асгерлер оланы оьлтюрюп къоймагъа сюйдюлер .
44027043	Амма асгербашы , Павелни къутгъармагъа сююп , асгерлени шо къастын кютмеге къоймады . О юзюп билегенлеге , башлап сувгъа тюшюп , юзюп къуру ерге чыкъмагъа буюрду .
44027044	Къалгъанлагъа буса такъталаны уьстюнде яда гемени сынгъан гесеклерини уьстюнде оьзюню арты булан юзмеге буюрду . Шолайлыкъда , бары да къутулуп къуругъа чыкъды .
44028001	Къутулуп ягъагъа чыкъгъан сонг , биз бу атавну аты Мальта экенни билдик .
44028002	Ерли халкъ бизин бек яхшы къаршылады . Бир токътавсуз янгур ява эди . Сувукъ экени саялы , олар от ягъа эдилер . Бизин де отда исинмеге чакъырдылар .
44028003	Павел , агъачлар жыйып , отгъа салды . Шонда отдан къутулмакъ учун , агъачланы арасындан чыгъып , бир йылан ону билегине илинип къалгъанын барысы да гёрдю .
44028004	Павелни билегине илинген йыланны гёрген заманда , ерли адамлар бир бирине : — Бу , шексиз кюйде , адам оьлтюреген гишидир . Денгизден къутулса да , тийишли жазадан чы къутулмады , — деп сёйледилер .
44028005	Амма Павел йыланны силкип отгъа ташлады , оьзюне буса бир зарал да болмады .
44028006	Олар ону билеги шишер яда о оьлюп йыгъылар деп къаравуллай эдилер . Олар Павелге кёп заман къарап турдулар , огъар буса бир зат да болмады . Сонг бир бирине : — Бу бир аллагьдыр , — деп сёйлемеге башладылар .
44028007	Шо ерни ювугъунда атавну гьакими болгъан Публий деген адамны мюлклери бар эди . Уьюне чакъырып , о бизин уьч гюнню узагъында къонакъ этип сыйлады .
44028008	Публийни атасы иссиликден ва къанкъурсакъдан авруп ята эди . Павел , ону янына гирип , дуа этип , уьстюне къолларын салып , ону сав этди .
44028009	Шону гёргенде , атавдагъы башгъа аврувлулар да , ону янына гелип , сав болмагъа башладылар .
44028010	Атавну халкъы бизге кёп гьюрмет этди . Денгизге чыгъагъан вакътибизде бизин бары да тарыкъ герек болагъан зат булан таъмин этди .
44028011	Уьч айдан сонг биз Искендериядан гелген , атавда къышны оьтгерген « Диоскур » деген бир геме булан денгизге чыкъдыкъ .
44028012	Сиракузгъа гелип , уьч гюн онда къалдыкъ .
44028013	Ондан чыгъып , Региягъа гелдик . Бир гюнден сонг къыбла ел уьфюрмеге башлады . Экинчи гюн Путеолгъа гелдик .
44028014	Онда иман къардашларыбыз булан ёлукъдукъ . Олар бизин етти гюн оьзлени янында къалма рази этдилер . Сонг Румгъа гелдик .
44028015	Румдагъы иман къардашларыбыз , бизин гьакъыбыздан эшитип , ондан Аппий Майдангъа ва Уьч Къонакъ уьйге ерли бизин къаршыламагъа гелдилер . Оланы гёрген заманда , Павел Аллагьгъа шюкюрлюк этди ва ругьланды .
44028016	Румгъа гелгенде , Павелге сакълайгъан къаравулу да булан бирге айры яшама изну берилди .
44028017	Уьч гюнден сонг Павел ягьудилени арасындан абурлу адамланы бир ерге чакъыра . Олар жыйылгъан заманда , булай дей : — Къардашлар ! Мен халкъыбызгъа ва ата бабаларыбызны адатларына къаршы гьеч бир зат этмесем де , Ерусалимде тутулуп туснакъ этилип , румлуланы къолуна берилдим .
44028018	Олар менден сорав алдылар . Оьлюм дуван этмеге чакъы бир гюнагьым да ёгъу саялы , мени азат этмеге сюйдюлер .
44028019	Амма ягьудилер шогъар къаршы чыкъдылар , мен де Румну пачасыны дуванын талап этмеге борчлу болдум . Амма мен халкъым гьеч айыплы деп айтмайман .
44028020	Шо саялы сизин булан ёлукъмагъа ва сёйлемеге сююп , мен сизин мунда чакъыргъанман . Сиз Исрайылны азат этежек деп инангъан Месигьге умут байлагъаным учун , мен муна бу шынжырлар булан бугъавлангъанман .
44028021	Олар да огъар булай дей : — Сени гьакъынгдан биз Ягьудеядан кагъызлар алмадыкъ . Иман къардашлардан гьеч бириси де мунда гелип бизге бир зат да билдирмеди яда сени уьстюнгден бирев де бир яман сёз де сёйлемеди .
44028022	Амма сени къаравларынгны гьакъындан биз сенден оьзюнгден эшитмеге сюебиз , неге тюгюл гьар ерде бу дин бёлюкге къаршы эришивлюклер юрюлегени бизге белгили .
44028023	Павелге бир гюн белгилеп , кёп адамлар о яшайгъан уьйге ону янына гелелер . Павел де эртенден ахшам болгъунча олагъа Аллагьны гьакимлиги гьакъда англата ва шагьатлыкъ эте . Мусаны Къанунуна ва пайхаммарланы китапларына асасланып , оланы Исагъа иман салдырмагъа къаст эте .
44028024	Ону сёзлерине бирлери инаналар , бирлери буса инанмайлар .
44028025	Бир бири булан разилешип болмай , адамлар гетип барагъанда , Павел олагъа булай сёзлени сёйлей : — Ешая пайхаммардан таба Аллагьны Ругьу сизин ата бабаларыгъызгъа булай гьакъ сёзлени айтгъан :
44028026	Бу халкъны янына барып айт : сиз тынглап туражакъсыз , амма англамажакъсыз ; къарап туражакъсыз , амма гёрмежексиз .
44028027	Неге тюгюл де , бу халкъны юреги ташгъа дёнген , оланы къулакълары гьаран эшите ва олар гёзлерин юмгъанлар . Ёгъесе , гёзлери булан гёрер эди , къулакълары булан эшитер эди , юреги булан англар эди , Магъа багъар эди ва Мен оланы сав этер эдим .
44028028	Шо саялы Аллагьны къутгъарыву гьакъындагъы хабар ят халкълагъа да йиберилген . Олар да шо хабарны эшитежеклер ! Сиз шону билгенни сюемен .
44028030	Павел оьзюню харжы булан Румда дагъы да эки йыл яшай ва янына гелгенлени барысын да къабул эте .
44028031	О адамлагъа Аллагьны гьакимлигин гьеч пуршавсуз ва тартынмайлы билдирип , Раббибиз Иса Месигьни гьакъында англатып тура .
45001001	Иса Месигьни къуллукъчусу , элчи болма чакъырылгъан , Аллагьны Сююнч Хабарын билдирмек учун танглангъан мен Павелден саламлар !
45001002	Оьзюню пайхаммарларындан таба Сыйлы Язывларда Аллагь алданокъ ваъда этген бу Сююнч Хабар
45001003	Ону Уланыны гьакъындадыр . Инсанлыкъ ягъын айтса , о Улан Давутну наслусундан тувгъан .
45001004	Оьзюню Ругьу булан Аллагь бизин Раббибизни , Иса Месигьни , оьлюмден тирилтген заманда , О уллу къудрат булан Аллагьны Уланы деп билдирилген эди .
45001005	Оьзюню атыны макътавлугъу учун бары да халкъланы Иса Месигьге иман салдырмагъа ва тынглатмагъа деп , мен Ондан элчиликни савгъатын алдым .
45001006	Шо халкъланы арасына сиз де , Иса Месигьники деп болма чакъырылгъанлар да , гиресиз .
45001007	Мен , Павел , сизге , Румдагъылагъа барыгъызгъа да , оьзлени Аллагь сюеген ва Оьзюню халкъы болма деп чакъыргъанлагъа , язаман . Атабыз Аллагьдан ва Раббибиз Иса Месигьден сизге рагьму ва парахатлыкъ болсун .
45001008	Инг башлап барыгъыз да учун Иса Месигьден таба Аллагьгъа шюкюр этемен , неге тюгюл гьали сизин иманыгъыз бютюн дюньягъа белгили болду .
45001009	Уланыны Сююнч Хабарын билдиривде Оьзюне мен гьакъ юрегим булан къуллукъ этеген Аллагьны шагьатлыгъы булан гьар этеген дуамда сизин эсге алып тураман . Аллагьны буйругъу булан сизин яныгъызгъа энни сама да бир гелмеге насип болсун деп , даим дуа этемен .
45001010	
45001011	Неге тюгюл де , мен сизге гелтирежек ругь савгъатны сизин булан бёлмек учун , сизин гёрме гьасиретмен .
45001012	Мен айтагъаным , эгер де сизин арагъызда болсам , биз оьзюбюзню иманыбыздан таба бир бирибизге — мен сизге , сиз буса магъа — аркъа таяв болма болажакъбыз .
45001013	Къардашларым ! Ят халкъланы арасында этген ишимни натижаларын гёрдюм . Сизин арагъызда да этген ишимни натижаларын гёрмек учун , бир хыйлы керенлер яныгъызгъа гелмеге сюйдюм . Сиз шону билгенигизни сюемен . Амма гьалиге ерли де шогъар не буса да бир зат пуршав этип турду .
45001014	Греклени ва башгъа халкъланы , билимлилени ва билимсизлени — бары да халкъланы алдында мени борчум бар .
45001015	Шогъар гёре Румда яшайгъан сизге де Сююнч Хабарны билдирмекни чыдамсыз кюйде къаравуллайман .
45001016	Мен Сююнч Хабардан илыкъмайман чы ! Неге тюгюл де , о иман салагъан гьар гишини , инг башлап ягьудилени , сонг буса ят халкъланы къутгъарылыву учунгъу Аллагьны къудратыдыр .
45001017	Неге тюгюл де , шо Сююнч Хабар Аллагь бизин иманыбызны башындан ону камиллик даражасына ерли нечик къабул этегенин гёрсете . Сыйлы Язывларда язылгъаны йимик : « Имандан таба Аллагь къабул этгенлер яшап къалажакълар » .
45001018	Яман ишлери булан гьакъ гертиликни таптайгъан инсанланы гьар къайсы гюнагь ва яман ишлерине де кёклерден Аллагьны жазасы тюше .
45001019	Аллагьны гьакъындагъы гьакъ гертиликни тарыкъ чакъысы адамлагъа белгили . Шону олагъа Аллагь Оьзю ачыкъ этди .
45001020	Дюнья яралгъандан берли Аллагьны гёзге гёрюнмейген белгилерин , демек даимлик къудратын ва Аллагьлыгъын гьакъыл булан англамагъа бола . Шолар О яратгъан бары да затларда гёрюнюп тура . Шогъар гёре шо адамлар Аллагьны алдында айыплы къала .
45001021	Аллагьны гьакъында билегени болса да , олар Огъар тийишли болагъан кюйде гьюрмет ва шюкюр этмедилер . Шону орнуна олар тарыкъсыз бир бош пикрулагъа тюшдюлер ва оланы англавсуз юреклерин къарангылыкъ къуршады .
45001022	Оьзлени гьакъыллыбыз деп гьисап этип , олар гьайгевлер болуп чыкъдылар .
45001023	Гьар даим де бар болгъан Аллагьгъа сужда этегенни орнуна оьлюмге тарылагъан инсанны , къушланы , дёрт аякълы гьайванланы ва ерде сюйкелеген жанланы келпетлерине ошайгъан затлагъа сужда этдилер .
45001024	Шо саялы Аллагь , оланы мурдар къастларыны ихтиярында къоюп , бир бирини къаркъараларын мурдарлайгъанына пуршав этмеди .
45001025	Олар Аллагьны гьакъындагъы гьакъ гертиликни ялгъангъа алышдырдылар , Яратгъаныбызны орнуна О яратгъан затлагъа къуллукъ этдилер . Аллагь буса даимлик макътавгъа лайыкълыдыр . Амин .
45001026	Шо саялы Аллагь оланы оьзлени биябур напслары булан къоюп къойду . Оланы къатынлары эркеклер булан этеген ювукълукъларын къатынлар булангъы табиатгъа къаршы ювукълукълагъа алышдырдылар .
45001027	Эркеклер де , къатынлар булан этеген ювукълукъларын къоюп , бир бири булангъы табиатгъа къаршы ювукълукъларын юрютдюлер . Олар башгъа эркеклер булан пасат ишлер этмеге башладылар . Шо пасатлыгъы саялы олар оьзлени къаркъараларын лайыкълы болгъан такъсыргъа тарытып токътадылар .
45001028	Олар Оьзюн къабул этме герекли деп гьисапламагъаны саялы , Аллагь оланы пасат гьакъылы булан башалман къоюп къойду , олагъа этме ярамайгъан затланы этме де къойду .
45001029	Бу адамлар гьар тюрлю гюнагьлардан : пасатлыкъдан , гьилла макюрден , ачгёзлюкден , ачувдан , гюнчюлюкден , оьлтюрювчюлюкден , къалмагъалчылыкъдан , ялгъандан , писликден толгъан .
45001030	Олар айтды къуйтдуну юрютелер , бугьтан этелер , Аллагьны сюймейлер , башгъаланы хатирин къалдыралар , макътаналар , башгъалагъа яманлыкъ этелер , ата анасына тынгламайлар .
45001031	Олар англавсузлар , берген сёзюнде турмайлар , биревге де яхшылыкъ ва рагьму этмейлер .
45001032	Аллагьны Къанунуна гёре шолай ишлер булан машгъул болагъанлар оьлюмге лайыкълы экенни билсе де , олар янгыз шолай этелер ва шо ёлда юрюйлер , башгъалар шолай этегенни де арив гёрелер .
45002001	Сен оьзгелени айыплайгъанда , оьзюнг айыплы боларсан . Сен оьзгелени айыплайгъанда , оьз оьзюнгню айыплайгъан боласан , неге тюгюл де оьзюнг де тап шо кюйде иш гёресен чи .
45002002	Биз булай ишлер булан машгъул болагъанлагъа къаршы Аллагьны адилли дуваны барны билебиз .
45002003	Булай ишлер булан машгъул болагъанланы айыплап , оьзю де шолай ишлени юрютеген гьей адам ! Сен оьзюнг Аллагьны дуванындан къутулуп болурман деп , гертилей де , эсинге гелеми ?
45002004	Балики де , сен Ону зор рагьмусун , сабурлугъун ва чыдамлыгъын гёрюп ярамайсандыр ? Аллагьны рагьмусу сени товба этивге бакъдырагъанын сен англамаймысан дагъы ?
45002005	Амма сен хырчасан , товба этмеге де сюймейсен . Аллагьны жазасы берилеген гюнюне сен оьзюнге жазаны хазналарын жыясан . Шо гюн Аллагьны адилли дуваны этилежек .
45002006	Шо гюн Аллагь гьар кимге оьзюню амалларына гёре бережек .
45002007	Даим этеген яхшы ишлери булан макътавлукъну , гьюрметни ва оьлмесликни ахтарагъанлагъа О даимлик яшав бережек .
45002008	Амма янгыз оьз пайдасыны гьайындагъылагъа , гьакъ ёл булан юрюмейгенлеге ва яманлыкъны ёлун танглагъанлагъа буса Аллагь Оьзюню къазапланывун ва жазасын гёрсетежек .
45002009	Яман ишлер этеген гьар адамгъа — биринчилей ягьудилеге , сонг ят халкълагъа , О къайгъы ва азап гелтирежек !
45002010	Яхшы ишлер этеген гьар адамгъа буса — биринчилей ягьудилеге , сонг ят халкълагъа , Аллагь макътавлукъ , гьюрмет ва парахатлыкъ бережек !
45002011	Аллагь дуван этегенде , гьеч биревню айырмай .
45002012	Мусаны Къануну ёкъ тура гюнагь иш этегенлер къанунсуз оьлюп де гетежек . Къанунну да биле туруп гюнагь иш этегенлеге Къанунгъа гёре дуван этилежек .
45002013	Аллагь Къанунгъа тынглайгъанланы тюгюл , Къанунгъа тынглап , ону кютегенлени къабул этежек .
45002014	Битимине гёре юрюй туруп , Мусаны Къануну ёкъ ят халкълар Къанун буюрагъан затны эте буса , Къануну болмаса да , олар оьзлер оьзлеге къанундур .
45002015	Шону булан олар Къанунну талаплары оьзлени юреклеринде язылгъанны гёрсетелер . Оланы бир бирини ишлерин не айыплайгъан , неде арив гёреген намусу ва пикрулары шогъар шагьатлыкъ эте .
45002016	Мен билдиреген Сююнч Хабаргъа гёре , Аллагь инсанланы яшыртгъын ишлерине ва ойларына Иса Месигьден таба дуван этеген къыяматгюн муна шолай болажакъ .
45002017	Балики , сен оьзюнгню ягьуди гьисап этесендир . Сен Къанунгъа аркъа таяп , Аллагь булан макътанасандыр .
45002018	Аллагь не сюегенни сен билесендир . Къанундан уьйренип , яхшыны ямандан айырып бажарасандыр .
45002019	Сокъурланы башын тутуп юрюмеге ва къарангылыкъдагъылар учун ярыкъ болмагъа боламан деп инанасандыр .
45002020	Англавсузланы насигьатчысы ва билимсизлени муаллими болуп боламан деп гьисап этесендир . Неге тюгюл де , билимни ва гьакъ гертиликни гюзгюсю болгъан къанунунг бар саялы , шо къылыкълар сенде бар деп инанасандыр .
45002021	Шолай болгъанда , башгъаланы уьйретеген сен бир башлап оьзюнгню оьзюнг неге уьйретмейсен дагъы ? Уручулукъгъа къаршы чыгъасан . Оьзюнг буса урлаймысан ?
45002022	Зина этегенлеге къаршы чыгъасан . Оьзюнг буса зина этемисен ? Ялгъан аллагьланы гёрюп ярамайсан . Оьзюнг буса ибадатханаланы ичиндеги затланы урлаймысан ?
45002023	Къанунубуз бар деп макътанасан . Оьзюнг буса , Къанунну бузуп , Аллагьны биябур этемисен ?
45002024	Сыйлы Язывларда : « Сиз саялы ят халкъланы арасында Аллагьны атына капирлик этиле » , — деп язылгъан .
45002025	Къанунну кюте бусанг , сюннет пайда берир . Эгер сен Къанунну буза бусанг , сюннетни бир маънасы да болмас .
45002026	Эгер ят халкълардан бирев Къанунну талапларын кюте буса , о сюннет этилмеген буса да , сюннет этилген деп гьисап этилмесми ?
45002027	Сюннет этилмеген , тек Къанунну кютеген адам сизин язылгъан Къанунугъуз бар саялы ва сюннет этилгенигиз саялы , тек Къанунну бузагъаныгъыз саялы , сизге дуван этежек .
45002028	Неге тюгюл де , тышдан ягьуди болгъан герти ягьуди тюгюлдюр . Тап шо кюйде , тышдагъы , къаркъарадагъы сюннет де , герти сюннет тюгюлдюр .
45002029	Янгыз ичинден ягьуди болгъан адам , демек язылгъанына гёре этилгени тюгюл , Аллагьны Ругьуна гёре юреги сюннет этилгени герти ягьудидир . Шолай адам инсанлардан тюгюл , Аллагьдан макътав къазанар .
45003001	Ягьуди болмакъны не артыкълыгъы бар ? Яда сюннет этилмекни не пайдасы бар ?
45003002	Гьар бир якъдан алгъанда , оланы артыкълыгъы кёпдюр . Инг биринчиси , Аллагьны каламы ягьудилеге аманат этилгенликдедир .
45003003	Эгер де оланы бирлери Аллагьгъа амин болмагъан буса не болур ? Оланы оьз аминсизлиги Аллагьны аминлигин дагъытып болурму дагъы ?
45003004	Озокъда , болмас ! Бары да адамлар ялгъанчы буса да , Аллагь гьар заман да айтгъан сёзлерине амин болур . Сыйлы Язывларда булай язылгъан : Аллагь , эгер де дувангъа чыкъсанг , Сен бары да сёзлерингде тюз болуп чыгъажакъсан ва оьр болуп токътажакъсан .
45003005	Амма эгер де бизин бютюн адилсизлигибиз Аллагьны адиллигин дагъыдан дагъы ачыкъ эте буса , шо заман биз не айтарбыз ? Аллагь бизин такъсырлай буса , балики де , О адилсиздир ? ( Мен инсанлардай пикир этемен . )
45003006	Озокъда , тюгюл ! Олай буса , Аллагь дюньягъа нечик дуван этип болур ?
45003007	Мени ялгъанымдан таба Аллагьны гьакъ гертилиги арта буса ва о да Ону макътавлугъун артдыра буса , магъа бир гюнагьлы адамгъа йимик не учун дуван этилмеге герек дагъы ?
45003008	Балики , яхшылыкъ кёп болсун учун , биз яманлыкъ этме герекбиздир ? Биз лап шолай уьйрете деп кёплер бизин айыплама да къарайлар . Шолай айтагъанлар гьакъ кюйде такъсырланмагъа тийишли .
45003009	Шолай болгъанда , биз , ягьудилер , тизив гьалдабызмы экен ? Бир янгыз да тюгюлбюз . Сюйсе ягьудилер болсун , сюйсе ят халкълар болсун — барысы да бир йимик гюнагьны таъсирини тюбюнде экенни биз айтгъан эдик .
45003010	Сыйлы Язывларда язылгъан кюйде , Муъмин болгъан гьеч бирев де ёкъ , бирев сама да ёкъ !
45003011	Англаву булангъы гьеч бирев де ёкъ ; Аллагьны ахтарагъан бирев сама да ёкъ .
45003012	Бары да гьакъ герти ёлдан тайышгъан , биревню де бир затгъа да гьеч пайдасы ёкъ . Яхшылыкъ этеген бирев де ёкъ . Бирев де , бир адам да !
45003013	Оланы тамагъы ачылгъан табут йимик , тили ялгъан сёйлей , эринлеринде буса йыланны агъусу бар .
45003014	Оланы авузлары налатдан ва аччы сёзден толгъан .
45003015	Оьлтюрмекни олар чёпге де багьаламай .
45003016	Олар къайда барса да , дагъытылыв ва къайгъы гелтирелер .
45003017	Парахат ёллар олагъа белгили тюгюл .
45003018	Олар Аллагьдан къоркъмайлар .
45003019	Бири де оьзлер оьзлени якълап болмасын учун ва бютюн дюнья Аллагьны алдында жаваплы болсун учун , бу ерде Къанун айтагъан бары да зат шо Къанунгъа таби болагъанлагъа тиегенни биз билебиз .
45003020	Бирев де оьзюн Аллагь къабул этер йимик Къанунну ишлерин кютюп болмас . Къанун бизге янгыз гюнагь не зат экенни билдире .
45003021	Аллагь бизге инсанланы къабул этеген ёлун гёрсетди . Шо ёл буса Къанунну кютмекликден асылы тюгюлдюр . Къанун ва пайхаммарлар шону гьакъында шагьатлыкъ этдилер .
45003022	Аллагь инсанланы Иса Месигьге салгъан иманындан таба къабул этер . О Месигьге иман салгъанланы барын да къабул этер , неге тюгюл де инсанланы арасында бир башгъалыкъ да ёкъдур .
45003023	Неге тюгюл де , бары да инсанлар гюнагь иш этген ва Аллагьны нюрюню макътавлугъундан магьрюм къалгъан .
45003024	Амма Аллагь бизин Оьзюню зор яхшылыгъындан , Иса Месигьден таба азат эте туруп , къабул эте .
45003025	Бизин гюнагьларыбыз саялы къурбан болсун деп , Аллагь Ону инсанланы янына йиберди . Огъар иман салгъанланы барыны да гюнагьлары гечилежек . Аллагь шону Оьзю адилли экенин гёрсетмек учун этди . Алда Аллагь этилген гюнагь ишлени узакъ чыдамлыкъда такъсырсыз къоюп тура эди .
45003026	Аллагь кёп заман сабурлукъ этип турду . Шону Оьзю гьали де адилли экенни исбат этмек учун ва адилли болмакъ булан Исагъа иман салагъан гьар адамны къабул этегенин гёрсетмек учун этди .
45003027	Олай буса , бизин макътанмагъа не себебибиз бар дагъы ? Шогъар гьеч себеп ёкъдур ! Балики , Къанунну талапларын кютегенибиз булан макътанмагъа болабыздыр ? Гьеч болмайбыз ! Къанунну талапларын кютегенибиз булан тюгюл , янгыз иманыбыз булан макътанмагъа болабыз .
45003028	Инсан Къанунну юрютегенине къарамайлы , Аллагь ону имандан таба къабул эте деп токъташдырабыз биз .
45003029	Аллагь янгыз бир ягьудилени Аллагьымы дагъы ? О ят халкъланы да Аллагьы тюгюлмю ? Озокъда , О ят халкъланы да Аллагьыдыр .
45003030	Аллагь бирдир . О ягьудилени де имандан таба , ят халкъланы да имандан таба къабул этер .
45003031	Булайлыкъда , биз Къанунну иман булан инкар этебизми ? Гьеч этмейбиз ! Биз иманыбыз булан Къанунну беклешдиребиз .
45004001	Бизин , ягьудилени , атасы болгъан Ибрагьимни гьакъында не билебиз деп айтмагъа болабыз экен ?
45004002	Эгер де Аллагь этген ишлери саялы Ибрагьимни къабул этген болгъан буса , о шо ишлери булан оьктем болмагъа болар эди . Амма о Аллагьны алдында оьктем болмагъа болмагъан .
45004003	Сыйлы Язывларда не деп айтыла ? « Ибрагьим Аллагьгъа иман салды , шо саялы Аллагь ону къабул этди » , — деп айтыла .
45004004	Ишлейген адамгъа гьакъ савгъат болуп токътамай . Шо гьакъ огъар тийишлидир .
45004005	Гюнагьланы гечеген Аллагьгъа иман салагъан гиши муъмин ишлери саялы тюгюл , иманы саялы къабул этилер .
45004006	Этеген ишлерине къарамайлы , Аллагь Оьзю къабул этеген адамны насиби гьакъында Давут да булай айтды :
45004007	Насиплилердир айыплары тайдырылгъан ва гюнагьлары гечилген адамлар !
45004008	Насиплидир оьзюню гюнагьларын Аллагь гьисапгъа алмайгъан адам !
45004009	Бу насип янгыз ягьудилер учунму яда ят халкълар учун да дюрмю ? Биз : « Ибрагьим Аллагьгъа иман салды , шо саялы Аллагь ону къабул этди » , — деп айтгъан эдик .
45004010	Къачан къабул этилди ? Сюннет этилген сонг этилдими , яда сюннет этилгинче этилдими ? Сюннет этилгенден сонг тюгюл , сюннет этилгинче къабул этилди !
45004011	Аллагь Ибрагьимге сюннет этив адатны берди . Шо адат Аллагь ону къабул этгенни белгилей эди . Имангъа гёре буса Аллагь Ибрагьимни сюннет этилгенче де къабул этген эди . Шо саялы да , оьзлер сюннет этилмесе де , Ибрагьим Аллагьгъа иман салагъанланы барысыны да ругь атасыдыр . Аллагь оланы иманы саялы къабул этер .
45004012	Ибрагьим де сюннет этилген ягьудилени атасыдыр . Амма барысыныки де тюгюл , янгыз сюннет этилгинче оьзю юрюген иманны ёлу булан юрюйген ягьудилени атасыдыр .
45004013	Аллагь Ибрагьимге ва ону наслуларына дюньяны бермеге ваъда этди . Ваъда да Къанунну кютюв булан тюгюл , имангъа гёре Аллагь къабул этегенлик булан байлавлу болгъан .
45004014	Эгер Къанунгъа гёре яшайгъанлар Ибрагьимни варислери бола буса , иман бир бош ва ваъда бир таъсирсиз затлар болур эди .
45004015	Неге тюгюл де , Къанунну бузув Аллагьны къазапландыра . Къанун ёкъ ерде буса Къанунну бузув да ёкъдур .
45004016	Шолайлыкъда , Аллагьны ваъдасы инсанлагъа иманы саялы бериле . Шо ваъда Ибрагьимни бары да наслуларына уллу савгъатдыр . Шо ваъда янгыз Къанунгъа гёре юрюйгенлеге тюгюл , Ибрагьим йимик иманы булан яшайгъан гьар гишиге бериле . Аллагьны алдында Ибрагьим бизин барыбызны да атабыздыр . Сыйлы Язывларда язылгъан кюйде : « Мен сени бир кёп халкъланы атасы этдим » . Ибрагьим оьлюлени тирилтеген ва бар болмагъан бары да затны бар этеген Аллагьгъа иман салды .
45004017	
45004018	Гьеч бир умут ёкъ буса да , Ибрагьим Аллагьгъа умут этип , иман салды . Шо саялы о : « Сени наслуларынг гьисапсыз кёп болажакъ » , — деп Сыйлы Язывларда язылгъан кюйде , кёп халкъланы атасы болду .
45004019	Юз йылына ювукълашса да , къаркъарасыны гьеч къудраты къалмагъанын ва Сара да яш тапмакъ учун бек къарт болгъанны англаса да , ону иманы осаллашмады .
45004020	Аллагьны ваъдасына о гьеч шеклик этмеди , иманыны яхшылыгъындан дагъы да гючленди ва Аллагьгъа макътав этди .
45004021	Аллагьны Оьзюню ваъдасын кютмек учун къудраты баргъа о толу кюйде инанды .
45004022	Шону учун Ибрагьимни иманы саялы « Аллагь ону къабул этди » .
45004023	« Аллагь ону къабул этди » деген сёзлер янгыз бир Ибрагьим булан байлавлу тюгюл .
45004024	Шо сёзлер Раббибиз Исаны оьлюмден тирилтген Аллагьгъа иман салагъан бизин булан да байлавлу .
45004025	Иса бизин гюнагьларыбыз учун оьлюмге берилди ва Аллагь бизин къабул этсин учун тирилтилди .
45005001	Булайлыкъда , Аллагь бизин иманыбыздан таба къабул этди . Раббибиз Иса Месигьден таба биз Ону булан ярашдыкъ .
45005002	Исагъа бакъгъан иманыбыздан таба биз Аллагьны рагьмусуна етишдик ва гьали шо рагьму булан яшап да турабыз . Биз Аллагьны макътавлугъуна ортакъчы болажакъ умутубуз булан оьктем болабыз .
45005003	Янгыз муну булан да тюгюл , азап чегивюбюзден де оьктем болабыз . Неге тюгюл де , азап чегив чыдамлыкъгъа , чыдамлыкъ къаттылыкъгъа , къаттылыкъ буса умутгъа багъып гелтирегенни билебиз .
45005004	
45005005	Шо умут бизин алдатмай , неге тюгюл Аллагьны бизге берилген Ругьундан таба юреклерибизни сюювден толтура .
45005006	Белгиленген болжалында Месигь гюнагьлы адамлар болгъан бизин учун гючсюз заманыбызда оьлюп гетди .
45005007	Адилли бир адам учун оьлмеге ким сюер ( тюзю , бек яхшы адам учун , балики , оьлмеге рази болагъан адам болмагъа да ярай ) .
45005008	Месигь буса биз гюнагьгъа батып турагъанда , бизин учун оьлдю . Шону булан Аллагь Оьзюню бизге бакъгъан якъдагъы сюювюн гёрсетди .
45005009	Гьали , Месигьни къаны тёгюлмеклигинден таба Аллагь бизин къабул этген сонг , Ондан таба Аллагьны жазасындан дагъокъ да къутулажакъбыз !
45005010	Биз Аллагьны душманлары болуп турагъанда , Ону Уланыны оьлюмюнден таба Ону булан ярашып яшайгъан болдукъ . Гьали Аллагь Уланыны яшавундан таба бизин дагъокъ да къутгъаражакъ !
45005011	Муну булан да битип къалмай , Раббибиз Иса Месигьден таба бизин Оьзю булан ярашдыргъан Аллагьдан къуванабыз !
45005012	Дюньягъа гюнагь бир гишиден таба гелди , гюнагь булан бирче буса оьлюм де гелди . Оьлюм де бары да инсанлар учун ортакъ болду , неге тюгюл бары да инсанлар гюнагь этдилер .
45005013	Къанун берилгинче алда да дюньяда гюнагь бар эди . Амма Къанун болмагъан ерде гюнагь гьисапгъа алынмай эди .
45005014	Адамдан Мусагъа ерли заманны ичинде де оьлюм уьст гелип турду . Адам йимик гюнагь иш этмесе де , оьлюм гьатта бары да адамлардан уьст гелип турду . Адам оьзюнден сонг гележек Гишиге ошай эди .
45005015	Амма Адамны гюнагьын Аллагьны савгъаты булан тенглешдирмеге бажарылмай . Бир гишини , демек Адамны гюнагьы саялы кёплер оьлюп гетди . Тек Аллагьны рагьмусу ва башгъа Гиши , демек Иса Месигь савгъат этген рагьму нече керенлер артыкъ болуп чыкъды !
45005016	Аллагьны савгъаты бир адамны гюнагьыны натижасы йимик тюгюл . Шо гюнагьдан сонг бары да адамлар Аллагьны алдында гюнагьлы болуп токътады . Амма шо савгъат буса кёп гюнагьдан сонг Аллагь адамланы гюнагьларын гечгенин токъташдырды .
45005017	Янгыз бир адамны гюнагьы саялы оьлюм уьст гелип турду . Аявсуздан Аллагьны рагьмусуна ва О савгъат этген муъминликге ес болгъанлар янгыз шо бир болгъан Иса Месигьден таба яшавда дагъы да артыкъ уьст гелип туражакълар !
45005018	Шогъар гёре янгыз бир адамны гюнагь иши саялы бары да адамлар Аллагьны алдында гюнагьлы болагъаны йимик , шолай бир адамны муъмин иши саялы Аллагь бары да адамланы гюнагьларын гечежек ва олагъа яшав гелтирежек .
45005019	Бир адамны тынглавсузлугъу саялы кёп адамлар гюнагьлы болгъаны йимик , шолай бир адам тынглавлу болгъаны саялы Аллагь кёплени къабул этежек .
45005020	Къанун берилген чакъы гюнагьланы санаву да артып турду . Амма гюнагь кёп болгъан чакъы Аллагьны рагьмусу да кёп керенлер артып турду .
45005021	Натижада , оьлюмге гелтиреген гюнагь уьст гелип турагъаны йимик , Аллагьны рагьмусу да уьст гелип тура . Шолайлыкъда , Раббибиз Иса Месигьден таба Аллагь бизин къабул эте ва биз даимлик яшав алабыз .
45006001	Шо не демек бола ? Аллагьны рагьмусу артсын учун , гюнагь ишлерибизни давам этме герекбизми ?
45006002	Озокъда , тюгюлбюз ! Биз гюнагь учун дагъы ёкъбуз . Гюнагьны ичинде биз дагъы нечик яшайыкъ ?
45006003	Сувгъа чомдуртуп , оьзюбюзню Аллагьгъа тапшуртгъанда , Иса Месигьни бир пайы болгъан биз Ону оьлюмюнде де ортакъчы экенибизни сиз билмеймисиз ?
45006004	Ону булан бирче биз сувгъа чомдуртуп , оьзюбюзню Аллагьгъа тапшуртувдан таба оьлюп , гёмюлдюк . Атабызны макътавлугъу булан Месигь оьлюмден тирилгени йимик , гьали биз де янгы яшавгъа гирмеге болабыз .
45006005	Неге тюгюл де , эгер биз Ону булан оьлюмюнде бирликде болгъан сонг , Ону булан биз тириливюнде де бирликде болажакъбыз .
45006006	Дагъы биз гюнагьгъа къул болуп турмасын учун ва гюнагьлы табиатыбыз гючсюз болсун учун , алдагъы хасиятыбыз Месигь булан бирче хачгъа илингенни билебиз .
45006007	Оьлген адам гюнагьдан азат этилди чи дагъы .
45006008	Биз Месигь булан бирче оьлген болгъан сонг , Ону булан бирче яшажагъыбызгъа да инанабыз .
45006009	Биз Месигь оьлюмден тирилгенни , дагъы оьлмежекни билебиз . Оьлюм Огъар дагъы гюч этмей .
45006010	О оьлген оьлюм бир керенге гюнагь учунгъу оьлюм эди , О яшайгъан яшав буса Аллагь учундур .
45006011	Сиз де шолай оьзюгюзню гюнагь учун оьлгенбиз деп , Аллагь учун Иса Месигь булан бирликде яшайбыз деп гьисап этип къоюгъуз .
45006012	Шолайлыкъда , гюнагь оьзюню гьасиретине таби этдирмек учун , сизин оьлюп гетеген къаркъараларыгъызгъа гьакимлик этмесин .
45006013	Къаркъараларыгъызны бир саны да гюнагьны гьакимлигине таби болмасын , муъминсизликге къуллукъ этивде ону къуралы болмасын . Оьлюп тирилген адамлар йимик , оьзюгюзню Аллагьгъа , къаркъараларыгъызны санларын да муъминликни къуралы гьисапда Аллагьгъа къуллукъ этивге багъышлагъыз !
45006014	Гюнагь сизге гюч этмежек , неге тюгюл сиз Къанунну тюбюнде тюгюлсюз , Аллагьны рагьмусуну тюбюндесиз .
45006015	Олай болгъанда , биз Къанунну тюбюнде тюгюл , Аллагьны рагьмусуну тюбюнде болгъаныбыз саялы гюнагь иш этебизми дагъы ? Бирдокъда этмейбиз !
45006016	Тынглавлу къуллар йимик , кимге таби болсагъыз , сиз шо таби болгъан адамны къуллары болагъаныгъызны билмеймисиз дагъы ? Сиз я оьлюмге гелтиреген гюнагьны , яда Аллагьны къабул этивге гелтиреген тынглавлулукъну къуллары болурсуз .
45006017	Амма сиз гюнагьны къуллары болгъан бусагъыз да , Аллагьны яхшылыгъындан , гьакъ юрекден сизин уьйретген затгъа тынглавлу болдугъуз .
45006018	Сиз гюнагьдан азат этилдигиз ва муъминликни къуллары болдугъуз .
45006019	Сизин , балики , англамагъа даражагъыз етмес деп , мен муну англашылагъан сёзлер булан сёйлеймендир . Санларыгъызны пасатлыкъгъа ва яманлыкъгъа къул этип бергенигиз йимик , шолай энни тазаланмакъ учун санларыгъызны муъминликге къул этип де беригиз .
45006020	Сиз гюнагьны къуллары болуп турагъан заманыгъызда муъминликни гьайын этмей эдигиз .
45006021	Гьали энни оьзюгюз илыгъагъан затлардан о заман не пайда алдыгъыз дагъы ? О затланы ахыры оьлюмдюр .
45006022	Гьали гюнагьдан азат этилип , сиз Аллагьны къуллары болдугъуз . Аллагьныки болгъаныгъыз , ахырда да даимлик яшавгъа етежегигиз сиз алгъан пайдадыр .
45006023	Неге тюгюл де , гюнагь учун берилеген гьакъ оьлюмдюр . Аллагьны савгъаты буса Раббибиз Иса Месигьден таба берилеген даимлик яшавдур .
45007001	Гьей къардашларым , сиз Къанунну биледир деп сёйлеймен : Къанун янгыз инсанны сав чакъы заманыны ичинде ону уьстюнде гьакимлик этегенни сиз билмеймисиз дагъы ?
45007002	Эри бар къатын , масала , эри оьлгюнче , къанун булан эрине байланып тура . Эри оьлгенде , о уьйленивню къанунундан эркин этиле .
45007003	Шо саялы эри сав чакъы заманны ичинде къатын башгъагъа эрге барса , зина этген деп гьисап этилер . Эри оьлгенде буса , къатын уьйленивню къанунундан эркин этиле ва башгъагъа эрге барса да , зина этген деп гьисапланмас .
45007004	Шолай сиз де , къардашларым . Сиз Месигьни къаркъарасыны бир саны болуп , Къанундан азат этилдигиз . Гьали сиз Аллагьгъа къуллукъ этивде пайда гелтирмек учун , бир Башгъасы булан , оьлюмден Тирилгени булан бир болдугъуз .
45007005	Биз гюнагьлы табиатыбыз айтгъанны этип яшайгъан заманда , Къанундан таба амалгъа гелеген гюнагьлы напслар бизин санларыбызны гьаракат этдирип турду . Шону натижасы да оьлюм болду .
45007006	Амма гьали биз Къанунну гючюню есирлери тюгюлбюз . Неге тюгюл де , Месигь булан оьлюп , Къанундан эркин болдукъ . Гьали биз Къанунда язылгъан сёзлеге асаслангъан эсги ёл булан тюгюл , Аллагьны Ругьуну янгы ёлу булан Аллагьгъа къуллукъ этебиз .
45007007	Шолай болгъанда , Къанун яманлыкъмы дагъы ? Озокъда , тюгюл ! Амма Къанун болмагъан эди буса , мен гюнагь не зат экенни билме де билмес эдим . Эгер Къанун : « Сутурлукъ этме » , — деп айтмагъан эди буса , мен сутурлукъ деген не зат экенни де англамас эдим .
45007008	Амма гюнагь бу буйрукъ берилгенни багьанасы булан мени ичимде гьар тюрлю напсланы уятды . Неге тюгюл де , Къанун болмаса , гюнагь оьлгендир .
45007009	Бир заманларда мен Къанун ёкъда да яшадым . Амма буйрукъ чыкъгъанда , гюнагь яшама башлады ,
45007010	мен буса оьлдюм . Натижада , магъа яшав берме герекли буйрукъ мени оьлюмюме себеп болуп чыкъды .
45007011	Неге тюгюл де , гюнагь , буйрукъдан оьзюню савутудай пайдаланып , мени алдатды ва ону кёмеклиги булан мени оьлтюрюп къойду .
45007012	Къанун сыйлы . Буйрукъ да сыйлы , гьакъ ва яхшы .
45007013	Бу яхшы болгъан зат магъа оьлюм гелтирмеге боламы эди дагъы ? Бирдокъда болмай эди ! Магъа оьлюм гелтирмек учун , мен гертиден де гюнагь не экенни гёрсюн учун , гюнагь яхшылыкъдан пайдаланды . Шолай буйрукъну яхшылыгъындан гюнагь нечакъы гюнагьлы экени дагъы да ачыкъ болуп токътай .
45007014	Биз Къанун ругь булан байлавлу экенни билебиз . Мен буса гюнагьгъа къул болуп сатылгъан къаркъара булан байлавлу адамман .
45007015	Не этегенимни мен оьзюм де англамайман ; мен этме сюеген затымны этмеймен , оьзюм гёрюп ярамайгъан затланы этемен .
45007016	Эгер оьзюм сюймейген затымны эте бусам , шоллукъда мен Къанун гьакъ экенине рази болуп къаламан .
45007017	Шогъар гёре шоланы этеген мен тюгюлмен , оланы магъа ичимде яшайгъан гюнагь этдире .
45007018	Мен ичимде , демек гюнагьлы табиатымда , яхшы бир зат да ёгъун билемен . Яхшылыкъ этмеге сюегенлик бар , амма шону этмеге мени гючюм чатмай .
45007019	Этмеге сюеген яхшы затны этмеймен , этмеге сюймейген яман затны буса этемен .
45007020	Шолай болгъанда , этмеге сюймейген затымны эте бусам , шону этеген мен тюгюлмен , мени ичимде яшайгъан гюнагь .
45007021	Шолай болгъанда , мен оьзюмде бир къанунну ачгъанман , демек , мен яхшылыкъ этме сюйсем , яманлыкъ чыгъып токътай .
45007022	Ичимден мен Аллагьны Къанунундан къуванаман .
45007023	Амма мен къаркъарамда башгъа къанун барны да гёремен . Бу къанун мени гьакъылым къабул этеген Къанунгъа къаршы чыгъа . Мени къаркъарам таби болгъан къанун — гюнагьны къануну . О мени оьзюню есирине айландырып къоя .
45007024	Не насипсиз адамман дагъы мен ! Оьлюм гелтиреген бу къаркъарадан мени ким къутгъарыр ?
45007025	Раббибиз Иса Месигьден таба Аллагьгъа даим шюкюр болсун ! Булайлыкъда , мен гьакъылым булан Аллагьны Къанунуна къуллукъ этемен , гюнагьлы табиатым булан буса гюнагьны къанунуна къуллукъ этемен .
45008001	Шогъар гёре Иса Месигьге иман салгъанлагъа гьеч бир айыплайгъан дуван этилмес .
45008002	Неге тюгюл де , Иса Месигьден таба яшав гелтиреген Аллагьны Ругьуну къануну мени гюнагь ва оьлюм къанунундан азат этди .
45008003	Бизин гюнагьлы табиатыбызны гючсюзлюгюнден къанун яшавгъа чыгъарып болмагъан затны Аллагь яшавгъа чыгъарды . Уланы гюнагь учун къурбан болсун деп , Аллагь Ону гюнагьлы инсангъа ошатып дюньягъа йиберди . Оьзюбюзде , гюнагьлы табиатгъа гёре тюгюл , Аллагьны Ругьуна гёре яшайгъанларда , къанунну муъмин талаплары яшавгъа чыкъсын учун , Аллагь инсандагъы гюнагьны гючюн шолай дагъытды .
45008004	
45008005	Гюнагьлы табиатына гёре яшайгъанлар гюнагь ишлени гьакъында ойлашалар . Аллагьны Ругьуна гёре яшайгъанлар буса Ругь сюеген затланы гьакъында ойлашалар .
45008006	Оьзюне гюнагьлы табиат ёлбашчылыкъ этеген гьакъыл оьлюм гелтире . Аллагьны Ругьу ёлбашчылыкъ этеген гьакъыл буса яшав ва парахатлыкъ гелтире .
45008007	Гюнагьлы табиат ёлбашчылыкъ этеген гьакъыл Аллагьны душманыдыр . Шолай гьакъыл Аллагьны къанунуна таби болмас , болуп да бажармас .
45008008	Шогъар гёре гюнагьлы табиаты айтгъанны этип яшайгъанлар Аллагьны рази этип болмаслар .
45008009	Эгер Аллагьны Ругьу сизин ичигизде яшай буса , сиз гюнагьлы табиатыгъызгъа гёре тюгюл , Аллагьны Ругьуна гёре яшайсыздыр . Амма кимде Месигьни Ругьу ёкъ буса , шо адам Месигьники тюгюлдюр .
45008010	Амма эгер де Месигь сизин булан бирликде болуп , къаркъарагъыз гюнагь саялы оьлюмге тарыла буса да , ругьугъуз яшайдыр , неге тюгюл Аллагь сизин къабул этди .
45008011	Исаны оьлюмден тирилтген Аллагь ичигизде Оьзюню Ругьу булан яшай болгъан сонг , Месигьни оьлюмден тирилтген Аллагь ичигизде яшайгъан Ругьу булан сизин оьлюмлю къаркъараларыгъызгъа да яшав бережек .
45008012	Шо саялы , гьей къардашларым , биз оьзюбюзню гюнагьлы табиатыбызгъа таби болуп , о айтгъанны этип юрюме борчлу тюгюлбюз .
45008013	Эгер сиз гюнагьлы табиатыгъызгъа гёре яшасагъыз , оьлежексиз . Амма гюнагьлы табиатыгъызны ишлерин Аллагьны Ругьу булан оьлтюрсегиз , сиз яшап къалажакъсыз .
45008014	Аллагьны Ругьу айтгъанны этип юрюйгенлер бары да Аллагьны авлетлеридир .
45008015	Аллагь берген Ругь сизин къайтып къоркъув булан яшайгъан къуллар этмеди , герти Аллагьны авлетлери болмагъа ихтияр берди . Аллагьны Ругьундан таба биз Аллагьгъа « Абба » , демек « Атабыз » дейбиз .
45008016	Бизин ругьубуз булан бирге Аллагьны Ругьу биз Аллагьны авлетлери экенибизге шагьатлыкъ эте .
45008017	Биз Аллагьны авлетлери болгъан сонг , Ону варислери де дюрбюз — Месигь булан ортакъ варислерибиз . Эгер биз Месигьни азап чегивюне ортакъчы болдукъ бусакъ , Ону макътавлугъуна да ортакъчы болажакъбыз .
45008018	Гележекде бизге ачылажакъ макътавлукъ булан тенглешдиргенде , бу яшавда биз чегеген азаплар бир зат да тюгюл .
45008019	Неге тюгюл де , Аллагь яратгъан бары да зат , О къачан Оьзюню авлетлерин ачыкъ кюйде гёрсетер деп , чыдамсыз кюйде къаравуллап тура .
45008020	Яратылгъан зат мурадын оьзюню айыбындан тюгюл яшавгъа чыгъармайгъаны , Аллагь шолай буюргъан болгъаны саялы . Амма Аллагь яратгъан бары да зат оьлюмню къолунда къулчулукъдан азат болур ва Аллагьны авлетлерини эркинлигин де , макътавлугъун да пайлар деген умут бар эди .
45008021	
45008022	Бары да яратылгъан зат , яш табагъан вакътисиндеги къатындай , агь урагъанны ва инжинегенни биз билебиз чи .
45008023	Янгыз о тюгюл , биз де , Аллагьны биринчи савгъаты гьисапда Ону Ругьун алгъанлар да , О бизин авлетлери йимик къабул этеген ва бизин къаркъараларыбыздан азат этеген вакътини чыдамсыз къаравуллай туруп , ичибизден къыйналабыз .
45008024	Биз шо умутубуз булан къутгъарылдыкъ . Амма гёрюнюп турагъан затгъа этилеген умут — умут тюгюл . Бар затгъа ким умут этер ?
45008025	Амма биз гьали де гёрмей турагъан затлагъа умут эте бусакъ , оланы чыдамлы кюйде гёзлербиз .
45008026	Аллагьны Ругьу да бизге гючсюзлюгюбюзде кёмек эте . Биз герекли болагъан кюйде дуа этип билмейбиз . Амма Аллагьны Ругьу сёз булан англатма болмайгъан кюйде бизин учун агь уруп тилей .
45008027	Оьзю учун юреклерибиз ачыкъ болгъан Аллагь Оьзюню Ругьу не зат тилейгенни биле . Неге тюгюл де , Аллагьны Ругьу халкъы учун Оьзю сюеген кюйде тилей .
45008028	Оьзюн сюегенлерине , мурадына гёре чакъырылгъанларына Аллагь бары да затны яхшылыкъ учун этегенни биз билебиз .
45008029	Олар ёкъ заманда да Аллагь оланы таныды ва оланы Оьзюню Уланыны гьакъ герти ошагъаны болма алданокъ белгиледи . Шо саялы Уланы кёп иман къардашланы арасында Башлап тувгъаны болду .
45008030	Оьзю алданокъ белгилегенлени танглады . Танглагъанланы къабул этди . Къабул этгенлеге Оьзюню макътавлугъун ортакъ этди .
45008031	Бугъар не айтмагъа бола ? Аллагь бизин яныбыз буса , бизге къаршы кимдир ?
45008032	Аллагь чы Уланын да къызгъанмады , Ону бизин барыбыз да учун берди . Шолай савгъат берген Аллагь бизге къалгъан бары да затны да бермежекми дагъы ?
45008033	Аллагь танглагъанлагъа ким къаршы чыкъмагъа болур ? Гьеч бирев де ! Аллагь оланы къабул этди чи !
45008034	Олагъа ким болур айыпгъа тартагъан дуван этип ? Оьлген , оьлсе де тирилген Иса Месигь , Аллагьны онг ягъында олтуруп , бизин якълап тура .
45008035	Месигьни сюювюнден бизин ким магьрюм этмеге болур ? Къайгъы , къыйынлыкълар , гьызарлавлар , ачлыкъ , ялангъач къалмакълыкъ , къоркъунчлукъ яда къылыч болурму ?
45008036	Сыйлы Язывларда язылгъан кюйде , Сени учун бизин гьар гюн оьлтюрелер ; бизин соймакъ учун онгарылгъан къойлар гьисап этелер .
45008037	Амма бизин сюеген Месигьни яхшылыгъындан бу бары затда биз толу уьстюнлюк алдыкъ .
45008038	Не оьлюм , не яшав , не малайиклер , не жинлер , не башгъа къудратлар , не гьалиги затлар , не гележек затлар , не уьстюбюздеги затлар , не тюбюбюздеги затлар — гьеч бир яратылгъан зат Раббибиз Иса Месигьдеги Аллагьны сюювюнден бизин магьрюм этмеге болмажагъына мен инанаман .
45008039	
45009001	Месигьни аты булан мен гертини сёйлеймен , ялгъан айтмайман ( сёйлейгенлеримни Аллагьны Ругьу булан мени намусум гертилей ) :
45009002	юрегимде бир уллу къайгъым ва таймайгъан дертим бар .
45009003	Тувма къардашларым учун , оьзюм Месигьден узакълашып , налатланмагъа рази болур эдим .
45009004	Олар исрайыллылар — Аллагьны сайлангъан авлетлери . Аллагь макътавлугъун олагъа гёрсетди . Олар булан разилешив этип , Аллагь олагъа Мусаны Къанунун , ибадатханада къуллукъ этивню ва ваъдаларын берди .
45009005	Бизин ата бабаларыбыз — исрайыллылар . Месигьни наслусуну бу дюньядагъы амалгъа геливю олардан таба баш алса да , О бары да затдан оьр болгъан Аллагьыбыздыр . Аллагьгъа гьар даим де макътавлар болсун ! Амин .
45009006	Амма булай демек Аллагь ваъдасын яшавгъа чыгъармады демек тюгюлдюр . Неге тюгюл де , Исрайылдан болгъанланы барысы да гьакъ исрайыллылар тюгюл .
45009007	Ибрагьимни наслусундан болгъанланы барысы да Ибрагьимни гьакъ авлетлери тюгюл . Амма Сыйлы Язывларда : « Исгьакъдан тувгъанлар сени наслунг болажакъ » , — деп язылгъан .
45009008	Башгъачалай айтгъанда , Ибрагьимни наслусундан болгъанлар барысы да Аллагьны авлетлери тюгюл , янгыз Аллагьны ваъдасына гёре тувгъанлар шолай авлетлерден санала .
45009009	Аллагь : « Белгилеген вакътиде мен гележекмен ва Сараны бир уланы болажакъ » , — деп ваъда этди .
45009010	Амма муну булан да битип къалмай . Ребеканы эки де уланыны бир атасы бар эди . О бизин ата бабабыз Исгьакъ эди .
45009011	Амма яшлар тувгъанча да , олар не яхшылыкъ , не яманлыкъ этип битгенче де , Аллагь Ребекагъа : « Уллусу гиччисине къуллукъ этежек » , — деп айтды . Бу зат Аллагьны танглаву эркин экенни , инсанны къазангъанындан тюгюл , янгыз Аллагьны чакъырывундан асылы болагъанны гёрсете .
45009012	
45009013	Сыйлы Язывларда язылгъаны йимик : « Якъубну сюйдюм , Исавну буса гери урдум » .
45009014	Булай демек не демекдир ? Аллагь адилсиз демекми ? Тюгюл !
45009015	Неге тюгюл де , О Мусагъа булай айтды : Рагьму этме тюшегенге рагьму этермен ва языкъсынма тюшегенге языкъсынарман .
45009016	Шолай болгъанда , бары да зат инсанны сюеген затындан да , ону къастындан да тюгюл , Аллагьны рагьмусундан асылы бола .
45009017	Сыйлы Язывларда Аллагь Мисрини пачасына булай айтды : « Сенден таба къудратымны гёрсетмек учун ва атым бютюн ер юзюне белгили болсун учун , Мен сени пача этдим » .
45009018	Демек , Аллагь Оьзю сюйгенине рагьму эте , сюйгенин хырча эте .
45009019	Балики , сиз магъа : « Олай болгъанда , Аллагь инсанны не учун айыплай дагъы ? Ону сюегенине ким къаршы чыгъып бола дагъы ? » — деп айтмагъа болурсуз .
45009020	Амма , гьей инсан , Аллагь булан эришмеге сен кимсен ? Ясалгъан бир савут оьзюн ясагъан гишиге : « Сен мени неге булай этип ясадынг ? » — деп сорап болурму ?
45009021	Не эте , устаны бир йимик саз балчыкъдан айрыча асил савут да , гьар гюн къолланагъан савут да этме ихтияры ёкъму ?
45009022	Аллагь къазапланывун гёрсетмеге ва къудратын танытмагъа сюйдю . Амма О Оьзюн къазапландырагъан ва ёкъ этилме герекли адамлагъа бакъгъан якъда уллу бир сабурлукъ гёрсетди .
45009023	Аллагьны да Оьзю рагьму гёрсетме сюйгенлеге ва Оьзю макътавлукъну къабул этме гьазирлегенлеге бакъгъан якъда зор макътавлугъун гёрсетме ихтияры бар .
45009024	Янгыз ягьудилени тюгюл , ят халкъланы арасындан да Аллагь бизин шогъар деп чакъыргъан .
45009025	Гьошея пайхаммарны китабында булай язылгъан : Меники болмагъан халкъгъа Мен Меники деп ва сюймейгениме сюйгеним деп айтажакъман .
45009026	« Сиз Мени халкъым тюгюлсюз » , — деп айтылагъан ерде олагъа : « Гьакъ Аллагьны авлетлери » , — деп айтылажакъ .
45009027	Ешая пайхаммар Исрайылны гьакъында булай айтды : Исрайыллыланы санаву денгизни къайыры чакъы кёп буса да , олардан кёп азлар къутгъарылажакълар .
45009028	Раббибиз ер юзюндеги дуванын чалтлыкъда ва ахырына ерли этип битдирежек .
45009029	Ешая пайхаммар шо гьакъда алданокъ айтгъан кюйде : Эгер кёклердеги малайиклени асгерлерини Раббиси бизге бир нече наслу къоймагъан эди буса , биз Содом деген шагьар йимик болур эдик , Гьомора деген шагьаргъа ошар эдик .
45009030	Гьалиге биз не айтмагъа болабыз ? Муъминликни ахтармайгъан ят халкълар иманындан таба муъминликге етишди .
45009031	Амма Къанундан таба муъминликни ахтарагъан исрайыллылар буса етишмеди .
45009032	Не учун етишмеди ? Неге тюгюл де , олар муъминликни имандан таба тюгюл , Къанунну ишлеринден таба алмагъа сюйдюлер ва « сюрюндюреген ташгъа » сюрюнюп токътадылар .
45009033	Сыйлы Язывларда булай язылгъан : Муна , Мен Сионда бир таш къояман . О Ташгъа сюрюнерлер , О саялы йыгъыларлар . Амма Огъар иман салгъан уялмас .
45010001	Къардашлар ! Исрайыллылар къутгъарылгъанны мен гьакъ юрекден сюемен ва шону Аллагьдан да тилеймен .
45010002	Олар Аллагьгъа бек къасткъылып къуллукъ этегенине мен шагьатлыкъ этемен , амма оланы шо къасты билимге кюрчюленмеген .
45010003	Олар Аллагьны къабул этив ёлун билмей эди . Олар оьзлер оьзлер Аллагьны къабул этив ёлуна етишме къарай эдилер ва Аллагьны ёлун гери ура эдилер .
45010004	Къанунну ахырында Месигь токътагъан . Гьали энни буса Аллагь Месигьге иман салгъанланы барысын да къабул эте .
45010005	Къанундан таба алынагъан муъминликни гьакъында Муса : « Къанунда язылгъанланы кютюп юрюген гиши яшап къалажакъ » , — деп язгъан .
45010006	Амма Сыйлы Язывларда имандан таба алынагъан муъминликни гьакъында не язылгъан : « Оьз оьзюнге : „ Кёкге ким гётерилер ? “ — деп сорама ( бу „ Месигьни ерге тюшюрюп гелтирмек учун “ деген затны англата ) . Оьз оьзюнге : „ Тюпсюз къакъагъа ким тюшер ? “ — деп де сорама ( бу „ Месигьни оьлгенлерден алып гетмек учун “ деген затны англата ) » .
45010007	
45010008	Сыйлы Язывларда не деп язылгъан дагъы ? « Аллагьны каламы сени къырыйынгда . О сени авзунгда ва юрегингде » , — деп язылгъан . Булай демек билдирегенибиз Месигьге иман салмакъны гьакъында хабар демекдир .
45010009	Эгер сен , Иса Раббибиз экенине авзунг булан ачыкъдан шагьатлыкъ этип , Аллагь Ону оьлюмден тирилтгенине юрегингден иман салсанг , къутгъарыларсан .
45010010	Юреги булан иман салгъанны — Аллагь къабул этер . Авзу булан ачыкъдан мюкюр болгъан — къутгъарылар .
45010011	Сыйлы Язывларда : « Огъар иман салагъан адам уялмас » , — деп язылгъан .
45010012	Шо бир кюйде ягьудилеге ва ят халкълагъа тие . Бары да халкъны Раббиси бир ва О Оьзюню атын тутгъанлагъа барысына да рагьму ягъындан чомарт .
45010013	« Раббини атын тутгъан гьар ким къутгъарылажакъ » .
45010014	Раббибизге иман салмагъан гиши Ону атын нечик тутуп болажакъ ? Оьзюню гьакъында бир зат да эшитмеген гишиге нечик иман салып болажакълар ? Ону гьакъында билдиреген гиши болмаса , олар нечик эшитежеклер ?
45010015	Билдирмеге деп йиберилмеген болгъан сонг , олар нечик билдирип болажакълар ? Сыйлы Язывларда язылгъаны йимик : « Сююнч Хабар билдирегенлени аякълары не гёзелдир дагъы ! »
45010016	Амма бу Сююнч Хабарны исрайыллыланы барысы да къабул этмеди . Ешая пайхаммар да булай айтды : « Я Рабби ! Бизин сёзлерибизге ким инанды ? »
45010017	Шолай болгъанда , Сююнч Хабар эшитилегенде , иман геле . Сююнч Хабар буса Месигьни гьакъында билдирилегенде геле .
45010018	Амма мен : « Олар эшитмедими дагъы ? » — деп сорайман . Озокъда , эшитдилер ! Сыйлы Язывларда язылгъан кюйде : Оланы сеси бютюн ер юзюне ва сёзлери де дюньяны бир къырыйына етишди .
45010019	Мен дагъы да : « Балики , исрайыллылар шону англамай къойгъандыр ? » — деп сорайман . Биринчилей болуп , Муса Раббибизни сёзлери булан булай айтды : Мен халкъ деп гьисапланмайгъан халкъдан таба сизде гюнчюлюкню уятарман . Мен англавсуз халкъдан таба сизде къазапланывну уятарман .
45010020	Ешая пайхаммар буса , дагъы да артыкъ тартынмайлы , булай айтды : Мени ахтармагъанлар Мени тапдылар ва Мени сорамагъанлагъа Оьзюмню гёрсетдим .
45010021	Исрайыллыланы гьакъында буса булай айтды : Тынглавсуз ва къаршылыкъ билдиреген бир халкъгъа къолларымны узатгъан гьалымда къалдым .
45011001	Шо саялы мен : « Аллагь Оьз халкъын гери урдуму ? » — деп сорайман . Озокъда , урмады ! Мен оьзюм де Ибрагьимни наслусундан , Бенияминни тухумундан болгъан бир исрайыллыман .
45011002	Аллагь инг башлапдан берли танглагъан Оьз халкъын гери урмады . Сыйлы Язывларда Илияс пайхаммарны гьакъында не айтылгъанны , Исрайылны халкъына къаршы Илияс Аллагьгъа нечик арз этгенни сиз билмеймисиз ?
45011003	« Я Рабби ! Олар Сени пайхаммарларынгны оьлтюрдюлер , Сени къурбанлыкъ салагъан ерлерингни дагъытдылар . Янгыз мен къалдым , олар мени де оьлтюрмеге къарайлар » .
45011004	Аллагь огъар не деп жавап берди ? « Мен Баал деген ялгъан аллагьгъа сужда этмеген етти минг адамны айырдым ! »
45011005	Шолай гьалиги заманда да Аллагьны рагьмусу булан танглангъан адамланы гиччи бир пайы къалып тура .
45011006	Эгер бу иш Аллагьны рагьмусу булан болгъан буса , инсанланы этген ишлерине гёре болмагъан . Ёгъесе , шо рагьму Аллагьдан гелген савгъат болмас эди .
45011007	Бу не демекдир ? Исрайыллылар излейген затын тапмады . Шогъар янгыз сайлангъанлар етди , къалгъанлар буса сокъур болма башлады .
45011008	Сыйлы Язывларда язылгъан кюйде : Аллагь оланы юхлатып къойду . Бугюнге ерли де оланы гёзлери гёрмей , къулакълары эшитмей .
45011009	Давут да булай айтды : Оланы ашав ичивлери оьзлер учун тузакъ , къапгъун , сюрюнеген таш ва жаза болуп къалсын .
45011010	Гёрмейген болсун учун , оланы гёзлерин къарангылыкъ япсын . Оланы аркъалары даимге бюгюлюп къалсын .
45011011	Дагъы да сорамагъа сюемен : олар даимге йыгъылгъан кююнде турмакъ учун сюрюнгенми экен дагъы ? Бирдокъда тюгюл ! Исрайыллыларда гюнчюлюк тувдурмакъ учун , оланы йыгъылмакълыгъы ят халкълагъа къутгъарылыв гелтирди .
45011012	Амма оланы йыгъылмакълыгъы бары да къалгъан дюньягъа ругь байлыкъ гелтирген болгъан сонг , бары Исрайыл Аллагьгъа къайтгъанда , дюньягъа нечик уллу ругь байлыкълар гелтирежек !
45011013	Гьали сизге сёйлеймен , гьей ят халкълар . Мен ят халкълагъа йиберилген элчимен ва сизге этеген къуллугъумдан оьктем боламан . Шоллукъда , балики де , мен оьзюмню халкъым болгъан ягьудилерде гюнчюлюк уятма болурман ва оланы бирлерин къутгъарылывгъа гелтирермен .
45011014	
45011015	Олар Аллагьны янындан гери урулгъанлыкъ бютюн дюньяны Ону булан ярашдырды . Олар къабул этилгенде , не болур экен ? Оьлгенлер учун яшав болур !
45011016	Эгер экмекни башлапгъы гесеги сыйлы буса , бютюн экмек де сыйлыдыр . Эгер терекни тамурлары сыйлы буса , ону бутакълары да сыйлыдыр .
45011017	Уьй зайтун терекни бир бир бутакълары гесилип , сен де , къыр зайтун терек , шо бутакъланы орнуна къыйылсанг , уьй зайтун терекни тамурундан яшав аласан .
45011018	Шолай болгъанда , терекни къыйылмагъан бутакъларыны алдында макътанмай тур . Нечик де макътана бусанг , тамургъа яшав сен бермейгенни , терсине , сагъа тамур яшав берегенни унутма .
45011019	Балики , сен : « Мени къыймакъ учун , бутакълар гесилген эди » , — деп айтмагъа болурсан .
45011020	Герти . Олар , ягьудилер , имансызлыгъындан гесилди , сен буса иманынг саялы къалып турасан . Шо саялы оьктем болма , къоркъуп тур !
45011021	Аллагь аслу бутакъланы къызгъанмагъан сонг , сени дагъокъ да къызгъанмас .
45011022	Булай буса , Аллагь рагьмулу ва къатты экенни гёресен . Аралыкъ уьзгенлеге , Оьзюне арт бергенлеге къатты , эгер де Ону рагьмулулугъунда къалып турсанг , сагъа рагьмулу да дюр . Ёгъесе , сен де терекден гесилип ташланажакъсан .
45011023	Эгер де ягьудилер инамсызлыгъында къайпанмайгъанлыгъын токътатса , олар тереклер йимик янгыдан къыйылажакъ . Аллагьны оланы янгыдан къыйма къудраты бар .
45011024	Эгер сен , къыр зайтун терекден гесилген бутакъ , табиатгъа къыйышмайгъан кюйде уьй зайтун терекге къыйылгъан сонг , оьз бутакълары дагъокъ да тынч къыйылмасмы дагъы ?
45011025	Мен , къардашларым , сиз оьзюгюзню оьр гьисап этмесин деп , сизге бир сырны ачма сюемен . Исрайылны бир пайыны буссагьатгъы хырчалыгъы даимге тюгюл , ят халкъланы тарыкъ чакъысы Аллагьгъа къайтгъанча .
45011026	Шолайлыкъда , бютюн Исрайыл къутгъарылажакъ . Сыйлы Язывларда язылгъаны йимик : Къутгъарывчу Сиондан гележек ва Якъубну наслуларыны яманлыгъын тайдыражакъ !
45011027	Оланы гюнагьларындан гечген заманда , шо Мени олар булан этилген разилешивюм болуп токътажакъ .
45011028	Сююнч Хабарны къабул этмекни гери ура туруп , ягьудилер Аллагьны душманлары болуп токътай . Шо буса сизге , ят халкълагъа , пайдалы болуп токътай . Амма болса да чы ягьудилер Аллагьны танглангъан сююмлю халкъы кюйде къала , неге тюгюл де О оланы аталарына ваъда этди чи дагъы .
45011029	Неге тюгюл де , Аллагь Оьзю танглагъанланы ва олагъа береген савгъатланы гьакъындагъы гьукмусун бир заманда да алышдырмай .
45011030	Бир заманларда сиз Аллагьгъа тынгламай эдигиз . Гьали буса ягьудилер Оьзюне тынгламагъаны саялы , Аллагь сизге рагьмусун гёрсетди .
45011031	Аллагь сизге рагьму этгени йимик , оьзлеге де рагьму этсин деп , гьали ягьудилер де Аллагьгъа тынгламайлар .
45011032	Неге тюгюл де , Аллагь бары да инсанлагъа рагьму гёрсетмек учун , оланы барысын да тынглавсузлукъну есирлери этди .
45011033	Аллагьны хазналары , гьакъылы ва билими нечик терендир ! Ону дуванларын ким англатма болур ? Ону ёлларын ким англап болур ?
45011034	Сыйлы Язывларда айтгъаны йимик : Раббибизни ойларын ким билип болур ? Яда ким Огъар маслагьатчы болуп болур ?
45011035	Аллагь къайтарып берме борчлу болардай Огъар бир зат сама да берген адам бармы ?
45011036	Бары затны Аллагь яратгъан чы , бары зат Ондан таба ва О учун оьмюр сюре чи . Гьар даим де макътавлар Огъар болсун ! Амин .
45012001	Шогъар гёре , гьей къардашлар , Аллагьны рагьмусу учун сизге тилеймен : Оьзюне багъышлангъан ва Оьзю рази къалагъан жанлы къурбан йимик , къаркъараларыгъызны Аллагьгъа беригиз . Шо сизин гьакъ ибадатыгъыз болур .
45012002	Бу дюньяны яшавлукъ къайдаларына къыйышма къарамагъыз . Гьакъылыгъызны янгырта туруп , Аллагь сизин алышдырсын . Шо заман сиз Аллагь сизден не сюегенни ва Огъар не зат яхшы , тизив ва тарыкъ экенни билме болажакъсыз .
45012003	Магъа берилген рагьмулу савгъатдан пайдаланып , сизин гьаригизге айтаман : оьзюгюзню гьакъыгъызда тийишлисинден артыкъ ойлашмагъыз ; гьар кимге Аллагь берген имангъа гёре сав гьакъыллы кюйде ойлашыгъыз .
45012004	Бизин къаркъарабыз башгъа башгъа къуллукъланы кютеген бир хыйлы санлардан къурашгъаны йимик ,
45012005	шолай кёп санавда болгъан биз де , Месигьде бир къаркъара болуп биригип , бир бирибиз булан байлавлубуз .
45012006	Бизге берилген рагьмугъа гёре гьарибизни савгъатларыбыз да башгъа башгъа . Аллагьны атындан сёйлемеге савгъаты булангъылар — иманыны оьлчевюне гёре Аллагьны атындан сёйлесинлер .
45012007	Башгъалагъа къуллукъ этмеге савгъаты булангъылар — къуллукъ этсинлер . Уьйретмеге савгъаты булангъылар — уьйретсинлер .
45012008	Ругьландырмагъа савгъаты булангъылар — ругьландырсынлар . Садагъа берегенлер — чомарт кюйде берсинлер . Ёлбашчылыкъ этегенлер — къасткъылып ёлбашчылыкъ этсинлер . Рагьмулу ишлер этегенлер — оланы сююне туруп этсинлер .
45012009	Сюювюгюз гьакъ юрекден гелеген сююв болсун . Яманлыкъны гёрюп ярамайгъан болугъуз , яхшылыкъгъа талпыныгъыз .
45012010	Бир биригизни , бир агьлюдеги адамлар йимик , къардашлыкъ сююв булан сююгюз . Оьзюгюзден эсе бир биригизге артыкъ гьюрмет этигиз .
45012011	Загьмат тёкме эринмегиз . Раббибизге къуллукъ этивде ругьугъуз сёнюп къалмасын .
45012012	Умутугъуздан къуваныгъыз , къыйынлыкълагъа чыдамлы болугъуз , яллыкъ тапмагъан кююнде дуа этигиз .
45012013	Аллагьны тарчыкълыкъгъа тюшген халкъына кёмек этигиз . Къонакъланы сююп къабул этигиз .
45012014	Сизге яманлыкъ этегенлеге Аллагьны яхшылыгъын ёрагъыз . Яхшылыгъын ёрагъыз , налатламагъыз .
45012015	Сююнегенлер булан бирче сююнюгюз , йылайгъанлар булан бирче йылагъыз .
45012016	Бир биригиз булан къыйышып яшагъыз . Оьктем болмагъыз , мутигьлер булан къатнашыгъыз . Оьзюгюзню оьр тутмагъыз .
45012017	Яманлыкъгъа яманлыкъ булан къайтарыш этмегиз . Янгыз бары да адамлар рагьму деп гьисаплайгъан затны этме къарагъыз .
45012018	Сизден нечакъы асылы болагъан чакъы бары халкъ булан парахатлыкъда яшагъыз .
45012019	Сююмлю къурдашларым , оьзюгюз учун оьзюгюз оьч алмагъа айланмагъыз , тюз дуванын Аллагьгъа этмеге къоюгъуз . Сыйлы Язывларда Раббибиз булай айтгъан деп язылгъан чы : « Оьч алмакъ Меникидир , тюз дуванын Оьзюм этермен » .
45012020	Терсине , Сыйлы Язывларда язылгъаны йимик : « Душманынг ач буса — ону тойдур , сувсап буса — сув бер . Шолай этмек булан сен ону уялмакълыгъындан ерге гирип гетер гьалына саларсан » .
45012021	Оьзюнгню яманлыкъгъа енгме къойма , яманлыкъны яхшылыкъ булан енг .
45013001	Гьар адам оьзюню уьстюндеги гьакимликге таби болсун . Неге тюгюл де , Аллагь токъташдырмагъан гьакимлик ёкъ . Бары гьакимлик Аллагьны ягъындан токъташдырылгъан .
45013002	Шогъар гёре гьакимликге къаршылыкъ этеген гиши Аллагь токъташдыргъан затгъа къаршылыкъ этеген гишидир . Шолай этегенлер оьзлени жазагъа тарыталар .
45013003	Гьакимлик яхшылыкъ этегенлер учун тюгюл , яманлыкъ этегенлер учун къоркъунчлу . Гьакимликден къоркъмай яшамагъа сюемисен — яхшылыкъ эт , шо заман гьакимлер сени макътар .
45013004	Гьакимлер — сагъа яхшылыкъгъа айланагъан Аллагьны къуллукъчулары . Амма яманлыкъ этмеге айлана бусанг , къоркъмагъа герексен ! Олар къылычларын негьакъ такъмас . Олар Аллагьны къуллукъчулары ва яманлыкъ этегенлени такъсырлар .
45013005	Шону учун янгыз такъсырдан къоркъуп тюгюл , оьз намусу саялы да гьакимликге таби болмагъа герек .
45013006	Шогъар гёре сиз ясакъ да тёлейсиз . Неге тюгюл де , гьакимлер Аллагьны къуллукъчулары ва шо къуллукъ булан машгъул да болалар .
45013007	Булайлыкъда , гьар кимге тийишлисин беригиз : гьар тюрлю ясакъланы бермеге гереклисине ясакъланы беригиз , къоркъмагъа гереклисинден къоркъугъуз , гьюрмет этме гереклисине гьюрмет этигиз .
45013008	Бир биригизни сюймекден башгъа гьеч биревге де бир борчугъуз да болмасын . Башгъаланы сюеген адам Мусаны Къанунун кютеген адамдыр .
45013009	Неге тюгюл де , « зина этме » , « адам оьлтюрме » , « уручулукъ этме » , « гишини малына дамагькарлыкъ этме » деген йимик буйрукълар ва башгъалары « ювугъунгну оьзюнгню йимик сюй » деген бир буйрукъгъа асаслана .
45013010	Сююв оьзгеге зарал гелтирмес . Шо саялы сююв демек Мусаны Къанунун кютюв демекдир .
45013011	Биз не вакъти яшайгъаныбызны билип , шолай этигиз . Юхудан уянмагъа заман болгъанны билигиз . Неге тюгюл де , къутгъарылмакълыгъыбыз биз башлап Исагъа иман салгъан замандан эсе гьали ювукъда .
45013012	Гече оьте тура , гюн буса ювукълашып геле . Гелигиз , къарангылыкъны ишлерин къоюп , нюрню савутларын тагъайыкъ .
45013013	Гелигиз , гюндюзгю ярыкъда яшамагъа лайыкълы болагъан кюйде яшайыкъ . Артыкъ кеп чегивлер ва ичкичилик булан машгъул болмайыкъ , зина этмейик ва пасат юрюмейик , бир бирибиз булан эришмейик ва гюнчюлюк этмейик .
45013014	Терсине , Раббибиз Иса Месигь сизин савутларыгъыз болуп къалсын . Гюнагьлы табиатыбызгъа ёл берип юрюйгенибизни де къояйыкъ .
45014001	Имандан языкъ болгъанланы къабул этигиз . Амма олар башгъа кюйде ойлаша буса , олар булан эришмегиз .
45014002	Биревню иманы огъар нени де ашамагъа ярата , имандан языкъ болгъан башгъасы буса янгыз бахча емишлер ашай .
45014003	Нени де ашайгъан гиши янгыз бахча емишлер ашайгъан гишиге оьктем кюйде янашмасын . Янгыз бахча емишлер ашайгъан гиши нени де ашайгъан гишини айыпламасын . Неге тюгюл де , шо гишини Аллагь къабул этген .
45014004	Башгъа биревню къулун айыпламагъа сизге ким ихтияр берген ? Къулну айыпсызлыгъын яда айыбын токъташдырагъан — янгыз ону еси . Къул айыпсыз болуп чыгъажакъ , неге тюгюл де ону айыпсыз этмеге Аллагьны къудраты бар .
45014005	Бирев бир гюнню башгъасындан артыкъ гёре , башгъасы буса бары да гюнлер бир йимик деп санай . Гьар ким оьзюню токъташгъан пикрусуна гёре иш гёрсюн .
45014006	Бир гюнню башгъасындан айырагъан гиши шону Раббибизни гьюрметинден айыра . Къайсы буса да бир ашны ашайгъан адам ону Раббибизни гьюрметинден ашай , неге тюгюл де о шо аш учун Аллагьгъа шюкюрлюк эте . Бир бир затланы ашамайгъан гиши де , Аллагьгъа шюкюр этип , Раббибизни гьюрметинден ашамай .
45014007	Бизин бирибиз де оьзюбюз учун яшамайбыз ва гьеч бирибиз де оьзюбюз учун да оьлмейбиз .
45014008	Яшай бусакъ , Раббибиз учун яшайбыз , оьле бусакъ да , Раббибиз учун оьлебиз . Шогъар гёре , яшай бусакъ да , оьле бусакъ да , биз Раббиникибиз .
45014009	Шо саялы Иса Месигь оьлюлени ва шолай да савланы Раббиси болмакъ учун , оьлдю ва тирилди .
45014010	Шолай болгъанда , сен иман къардашынгны не учун айыплайсан дагъы ? Яда сен иман къардашынга неге оьктем кюйде янашасан дагъы ? Биз барыбыз да Аллагьны алдында токътажакъбыз чы .
45014011	Сыйлы Язывларда булай язылгъан : Оьзюмню барлыгъым булан ант этемен , — дей Раббибиз : гьар ким Мени алдымда тиз чёгежек ва гьар тилде Аллагьгъа макътавлар этилежек .
45014012	Демек , гьар бирибиз Аллагьны алдында оьзюбюз учун гьисап бережекбиз .
45014013	Буса бир бирибизни айыпламайыкъ . Иман къардашыбызгъа чаптакъ салагъандай яда ону гюнагь ёлуна тюшмеклигине себеп болагъандай бир зат да этмесни къастын этсек яхшы .
45014014	Оьзлюгюнден бир зат да мурдар тюгюл экенни мен Раббибиз Исадан таба билемен ва инанаман . Амма бирев бир затны мурдар деп гьисап эте буса , шо ону учун мурдардыр .
45014015	Эгер сен ашайгъан зат учун иман къардашынгны хатири къала буса , сен сюювге гёре иш гёрмейсен . Ашайгъан ашынг саялы иман къардашынгны дагъытма ! Неге тюгюл де , ону учун Месигь оьлюп гетди .
45014016	Сиз яхшы деп гьисап этеген затгъа башгъалар яман деп айтмайгъан кюйню этигиз .
45014017	Неге десе , Аллагьны гьакимлигини тюбюнде яшамакъ — ашамакъ ичмеклик булан байлавлу зат тюгюл , Аллагьны Ругьу савгъат этип береген муъмин яшавда , парахатлыкъда ва сююнчде .
45014018	Месигьге ким шо кюйде къуллукъ эте буса , ондан Аллагь рази къалар ва огъар инсанлар гьюрмет этер .
45014019	Шолай болгъанда , биз оьз арабыздагъы парахатлыкъгъа ва бир биревню къурашдырагъан затгъа багъып талпынайыкъ .
45014020	Ашарлыкъ учун Аллагьны ишин бузмагъыз ! Ашайгъан гьар бир зат тазадыр , амма башгъа гишини гюнагь ёлуна тюшмеклигине себеп болагъан затны ашайгъан гишиге яхшы болмас .
45014021	Эгер къардашынгны гюнагь ёлуна тюшмеклигине себеп бола буса , эт ашамасанг ва чагъыр ичмесенг , оьзге затланы этмесенг яхшы .
45014022	Шо гьакъда токъташгъан пикруларынгны оьзюнг ва Аллагь булан сакълап къой . Оьзю сайлагъан ишинде оьзюн айыплы гёрмейген адам не насиплидир дагъы !
45014023	Шекленеген адам , эгер ашамагъа ярамай деп гьисап этилеген затны ашаса , Аллагьны алдында айыплы болур , неге тюгюл де шо имангъа гёре этилеген иш тюгюл . Имангъа гёре этилмейген гьар зат буса — гюнагь .
45015001	Биз , иман якъдан гючлюлер , имандан языкъланы башына тюшген намусланы кютмеге кёмек этме тарыкъбыз . Озюбюз оьзюбюзню рази этме тюгюл ,
45015002	иман къардашларыбызны къурашдырмакъ учун , гьарибиз оланы пайдасына болагъан , оланы рази къалдырагъан затны этме тарыкъбыз .
45015003	Месигь де янгыз бир Оьзюне пайда болагъан затны этмеген . Сыйлы Язывларда : « Аллагьны мысгъыллайгъанланы мысгъыллавлары Мени уьстюме тюшдю » , — деп язылгъан .
45015004	Башда язылгъан затлар барысы да бизин уьйретмек учун , Сыйлы Язывлардан бизге берилген чыдамлыкъ ва ругь якъдагъы гюч булан биз умут байласын деп язылгъан .
45015005	Гьар бир чыдамлыкъны ва ругь якъдагъы гючню башы болгъан Аллагь сизин Иса Месигьден уьлгю алып , бир биригиз булан къыйышып яшайгъан этсин дагъы .
45015006	Шоллукъда , сиз барыгъыз да бир юрекден ва бир тавуш булан Раббибиз Иса Месигьни Атасы болгъан Аллагьгъа макътавлар этип болурсуз .
45015007	Шону учун Месигь сизин нечик къабул этди буса , Аллагьны макътавлугъу учун сиз де бир биригизни шолай къабул этигиз .
45015008	Аллагьны аминлигин гёрсетип , ягьудилени ата бабаларына этген Оьзюню ваъдасын яшавгъа чыгъаргъанын гертилемек учун , Месигь ягьудилени къуллукъчусу болду деймен мен сизге . Месигь шону оьзлеге бакъгъан якъдагъы рагьмусу саялы ят халкълар Аллагьны макътап болсун учун этген . Сыйлы язывларда шо гьакъда булай айтылгъан : Шо саялы Сени ят халкъланы арасында макътажакъман ва Сени алгъышлап йырлажакъман .
45015009	
45015010	Дагъы да булай язылгъан : Гьей ят халкълар , Аллагьны халкъы булан бирликде сююнюгюз !
45015011	Дагъы да язылгъан : Гьей бютюн ят халкълар , Раббибизге алгъыш этигиз ! Гьей бютюн халкълар , Огъар алгъыш этигиз !
45015012	Ешаяны китабында булай язылгъан : Ешайны наслусундан арагъа бириси чыгъып , ят халкълагъа башчылыкъ этмек учун гётерилежек . Ят халкълар Ону булан умут байлажакълар .
45015013	Аллагьны Ругьуну къудраты булан умутугъуз токътавсуз артсын учун , умут береген Аллагь иманыгъыздан таба сизин яшавугъузну сююнчден ва парахатлыкъдан толтурсун дагъы .
45015014	Гьей къардашларым , сизин яхшылыгъыгъыз кёп экенине , кёп затны билегенигизге ва башгъалагъа насигьат бермеге болагъаныгъызгъа мен инанаман .
45015015	Сиз эсигизде сакълагъанны сююп , мен , къардашларым , бираз тартынмай яздым . Аллагьны рагьмусуна гёре мен ят халкълар учун Месигьни къуллукъчусу болуп токътадым . Мен ят халкълагъа Аллагьдан гелеген Сююнч Хабарны билдиремен . Шону мен дин къуллукъчу гьисапда ят халкъланы Аллагьгъа , Ону Ругьуна багъышлангъан ва Ону рази къалдырагъан къурбан йимик гелтирмек учун этемен .
45015016	
45015017	Шогъар гёре Иса Месигь булан бирликде мен Аллагь учун этген къуллугъум булан макътанмагъа боламан .
45015018	Шону тартынмайлы айтып боламан , неге тюгюл де мен янгыз , ят халкъланы Аллагьгъа таби этмек учун , Месигь менден таба этген затны гьакъында сёйлеймен . О шону мени сёзлеримден , ишлеримден , муъжизатланы , аламатланы гючюнден ва Аллагьны Ругьуну къудратындан пайдаланып этди . Ерусалимден башлап лап Иллириягъа ерли гьар ерде мен Месигьни гьакъындагъы Сююнч Хабарны билдирип юрюдюм .
45015019	
45015020	Мен башгъа биревню кюрчюсюню уьстюнде бина къурмайым деп айтып , Исаны аты гьали де белгили болуп битмеген ерлерде Сююнч Хабарны билдирмеге айландым .
45015021	Сыйлы Язывларда язылгъаны йимик : Ону гьакъында оьзлеге билдирилмегенлер Ону гёрежеклер , эшитмегенлер де Ону англажакълар .
45015022	Сизин яныгъызгъа гелмеге де магъа кёп керенлер муна шо пуршав этип турду .
45015023	Гьали буса , шо якъларда мен ишлемеген ер къалмагъангъа гёре ва кёп йылланы узагъында мен сизин яныгъызгъа гелме гьасирет экенге гёре ,
45015024	Испаниягъа барагъанда , сизин яныгъызгъа гирме хыялым бар . Ёл уьстюнде сизин булан гёрюшме сюемен . Кёп сююп сизин булан бир нечакъы заман тургъандан сонг , сиз магъа сапарымда тарыкъ герек болагъан затны да берип , мени Испаниягъа ёлгъа салыр деп умут этемен .
45015025	Гьали буса мен Аллагьны халкъына къуллукъ этмек учун , Ерусалимге бараман .
45015026	Македониядагъы ва Агьаядагъы иманлыланы жыйынлары , Ерусалимде яшайгъан Аллагьны халкъыны тарчыкъ гьалына болушлукъ этмек учун , садагъалар онгармагъа токъташдылар .
45015027	Шолай этмеге олар оьзлер токъташгъанлар , олар шолай этмеге борчлу да дюр . Неге тюгюл де , ят халкълар , ягьудилени ругь байлыкъларына ортакъчы болгъан сонг , оьзлени мал матагьындан олагъа берип кёмек этмеге де борчлулар .
45015028	Бу ишни битдиргенден сонг ва жыйылгъан кёмекни олагъа етишдирген сонг , мен Испаниягъа барагъан сапарымда ёл уьстде сизин яныгъызгъа да гирип гетежекмен .
45015029	Яныгъызгъа гелгенде , мен сизге Месигьни толу берекетин де алып гележегимни билемен .
45015030	Оьзюм учун Аллагьгъа тилейген къаныгъывлу дуамда магъа къошулугъуз деп , къардашларым , бизин Раббибиз Иса Месигьни атыны ва Аллагьны Ругьу береген сюювню хатиринден ялбарып тилеймен .
45015031	Мен Ягьудеяда Исагъа иман салмагъанлардан къутулсун деп ва Ерусалимге этежек кёмегимни онда яшайгъан Аллагьны халкъы къабул этсин деп , дуа этигиз .
45015032	Шо заман , Аллагь буюрса , мен сизин яныгъызгъа сююнч булан гелип , сизин булан бирче рагьатланып болажакъман .
45015033	Парахатлыкъ береген Аллагь сизин барыгъыз да булан болсун ! Амин .
45016001	Исагъа иман салгъанланы Конхереядагъы жыйыныны кёмекчиси болгъан иман къызардашыбыз Фебаны сизге таныш этемен .
45016002	Аллагьны халкъына тийишли болагъан кюйде , ону Раббибизни аты булан къабул этигиз . Сизден тарыкълы зат болса , огъар шо кёмекни де этигиз , неге тюгюл де о да хыйлылагъа ва магъа оьзюме де кёмек этген .
45016003	Иса Месигьни ёлунда ёлдашларым болгъан Прискилагъа ва Акилагъа да салам айтыгъыз .
45016004	Олар мени жанымны къутгъармакъ учун , оьзлени яшавун къызгъанмадылар . Янгыз мен тюгюл , иманлы ят халкъланы бары да жыйынлары да олагъа баракалла билдирелер .
45016005	Оланы уьюнде жыйылагъан иман къардашларыбызгъа да салам айтыгъыз . Асияда биринчилей болуп Исагъа иман салгъан сююмлю Эпенетге де салам айтыгъыз .
45016006	Сизин учун кёп къыйын тёкген Мариямгъа да салам айтыгъыз .
45016007	Мени булан бирче туснакъда тургъан тувма къардашларым Андроникге ва Юнийге де салам айтыгъыз . Олар элчилени арасында белгили ва менден де алда Месигьге иман салгъан .
45016008	Оьзюн Раббибиз булан байлагъан сююмлю къурдашым Амплиятгъа да салам айтыгъыз .
45016009	Месигьни ёлунда ёлдашыбыз болгъан Урбангъа ва сююмлю Стагьисге де салам айтыгъыз .
45016010	Месигьге аминлиги сыналгъан Апеллисге салам айтыгъыз . Аристобулну уьюндегилеге де салам айтыгъыз .
45016011	Тувма къардашым Гьиродионгъа салам айтыгъыз . Наркисни уьюндеги Раббибизге иман салгъанлагъа да салам айтыгъыз .
45016012	Раббибиз учун загьмат тёкген Трифенагъа ва Трифосагъа салам айтыгъыз . Раббибиз учун кёп загьмат тёкген сююмлю Персидге де салам айтыгъыз .
45016013	Раббибизни сайлангъан къулу Руфгъа ва мени учун да ана болгъан ону анасына да салам айтыгъыз .
45016014	Асинкритге , Флегонгъа , Гьермесге , Патробагъа , Гьермасгъа ва олар булангъы оьзге иман къардашлагъа да салам айтыгъыз .
45016015	Филолокгъа , Юлиягъа , Олимпиягъа , Нерейге ва ону къызардашына ва олар булан болгъан Аллагьны бары да халкъына да салам айтыгъыз .
45016016	Бир биригиз булан къардашлар йимик къысып къучакълашып саламлашыгъыз . Исагъа иман салгъанланы бары да жыйынлары сизге саламлар йибере .
45016017	Ялбарып тилеймен сизге , къардашларым , ярплашдырагъанлардан да , сиз ес болгъан уьйретивден сизин ари тайдырма къарайгъанлардан да сакъ болугъуз . Олардан ари туругъуз .
45016018	Шолай адамлар Раббибиз Иса Месигьге тюгюл , оьзлени къурсакъларына къуллукъ этелер . Яревкелиги ва арив сёзлери булан негер де инанып къалагъанланы алдаталар .
45016019	Сизин имангъа тынглавлу экенигизни барысы да биле . Шогъар гёре мен сизден сююнемен . Амма яхшылыкъ учун гьакъыллы болгъаныгъызны ва яманлыкъны таъсирине тюшмей тургъаныгъызны сюемен .
45016020	Парахатлыкъ береген Аллагь узакъ къалмай иблисни сизин аякъ тюбюгюзде янчажакъ ! Раббибиз Иса Месигьни рагьмусу сизин булан болсун !
45016021	Ёлдашым Тимофей ва мени тувма къардашларым Сосыпатыр , Лукий , Ясон сизге саламлар йиберелер .
45016022	Бу кагъызны Павелни сёзлеринден язагъан мен , Тертий де , сизге Раббибиз булан байлавлу болгъан оьзюмню саламларымны йиберемен .
45016023	Мени ва Исагъа иман салгъанланы оьзюню уьюнде къонакъ этип сыйындыргъан Гай да сизге салам йибере . Шагьарны хазначысы болгъан Эраст ва иман къардашыбыз Кварт да сизге саламлар йиберелер .
45016025	Гьали буса Аллагьыбызгъа гьар бир макътавлар болсун ! Мен сизге Иса Месигьни гьакъында билдиреген Сююнч Хабаргъа гёре иманыгъызны беклешдиреген Одур . Шо Сююнч Хабар лап башынданокъ да яшырылгъан , тек гьали буса ачылгъан Аллагьны сырыдыр .
45016026	Гьали буса , оьзлер Аллагьгъа инанып болсун ва тынглавлу болсун учун , пайхаммарланы язгъанларындан ва Аллагьны буйругъундан таба шо сырны маънасы бары да инсанлагъа белгили болду .
45016027	Бир болгъан гьакъыллы Аллагьны Оьзюне Иса Месигьден таба гьар даим де макътавлар болсун .
46001001	Аллагьны буйругъу булан Иса Месигьни элчиси болгъан мен Павелден ва иман къардашыбыз Сосфенден
46001002	Исагъа иман салгъанланы Коринфдеги жыйынына салам ! Мен Иса Месигьден таба юреклери тазалангъан , Аллагьныки болмакъ учун танглангъан ва гьар ерде бары халкъ булан бирче Раббибиз Иса Месигьни атын тутгъанлагъа язаман . О бизин Раббибиз ва оланы Раббиси .
46001003	Атабыз Аллагьдан ва Раббибиз Иса Месигьден сизге рагьму ва парахатлыкъ болсун !
46001004	Аллагьны Иса Месигьден таба сизге берилген рагьмусу учун сизин гьакъыгъыздан токътавсуз Аллагьыма шюкюр этемен .
46001005	Неге тюгюл де , сиз гьар сёйлевюгюзде , гьар тюрлю билгенигизде ва гьар затда Ондан таба бай болдугъуз .
46001006	Шо буса Иса Месигьни гьакъындагъы мен айтгъан затлар гьакъ герти экенин гёрсете .
46001007	Гьали буса ругь савгъатлардан сизге гьеч бир етишмейгени ёкъ , сиз де Раббибиз Иса Месигь къачан гелер экен деп къаравуллап токътагъансыз .
46001008	Раббибиз Иса Месигь къайтып гележек гюн сизин гиши сёз табып болмасдай болмакълыгъыгъызны ахыргъа ерли беклешдирежек .
46001009	Сизин яшавугъузну Оьзюню Уланы болгъан Раббибиз Иса Месигь булан ортакъ этмеге чакъыргъан Аллагь аминдир !
46001010	Барыгъыз да бир биригиз булан къыйышывлу яшасын учун ва арагъызда эришивлюк болмасын учун , Раббибиз Иса Месигьни аты булан ялбараман сизге , къардашлар . Мен сиз ойларыгъызда да , муратларыгъызда да бир болгъаныгъызны сюемен .
46001011	Гьей къардашларым , Гьилойну уьюндегилер магъа берген хабарлардан мен сизин арагъызда эришивлюклер барны билдим .
46001012	Мен айтма сюегеним , сизин бирлеригиз : « Мен Павелни яныман » , яда « Мен Аполлосну яныман » , яда « Мен Петерни яныман » , яда « Мен Месигьни яныман » , — деп айтып юрюйсюз .
46001013	Месигь де шолай бёлюндюмю дагъы ? Сизин учун хачгъа илинген Павелми эди дагъы ? Сиз Павелни аты булан , сувгъа чомдуртуп , оьзюгюзню Аллагьгъа тапшуртдугъузму дагъы ?
46001014	Криспден ва Гайдан башгъа сизин гьеч биригизни де мен сувгъа чомуп , Аллагьгъа тапшурмадым . Шо зат саялы мен Аллагьгъа шюкюрлюк этемен .
46001015	Мени атым булан сизин шолай Аллагьгъа тапшургъан деп бирев де айтып болмас .
46001016	Стефанасны ва ону уьюндегилерин де мен шолай Аллагьгъа тапшурдум , амма дагъы гьеч гишини тапшургъаным мени эсимде ёкъ .
46001017	Мени Месигь , башгъаланы сувгъа чомуп , Оьзюне тапшурма тюгюл чю , Сююнч Хабарны билдирмеге йиберди . Месигьни хачы къудратдан магьрюм къалмасын учун , инсанны гьакъылыны тили гери уруп , шо Сююнч Хабарны билдиремен .
46001018	Хачдагъы оьлюмню гьакъындагъы уьйретив оьлюмню ёлу булан юрюйгенлер учун авлиялыкъдыр , бизин , къутгъарылывну ёлу булан юрюйгенлер учун буса о Аллагьны къудратыдыр .
46001019	Сыйлы Язывларда булай язылгъан : Алимлени билимлерин ёкъ этермен , гьакъыллыланы гьакъыллылыгъын болмагъандай этермен .
46001020	Къайдадыр гьакъыллы ? Къайдадыр алим ? Къайдадыр бу девюрню ойчусу ? Аллагь бу дюньяны гьакъыллылыгъыны бары авлиялыгъын аян этмедими дагъы ?
46001021	Аллагьны гьакъыллылыгъыны себебинден дюнья оьзюню гьакъыллылыгъы булан Аллагьгъа тюшюнмеген . Шо саялы да Аллагь биз билдиреген уьйретивню « авлиялыгъына » инанагъанланы къутгъармакъ учун сайлагъан .
46001022	Ягьудилер муъжизатлар гёрсетмекни тилейлер , ят халкълар буса гьакъыллылыкъ ахтаралар .
46001023	Биз хачгъа илинген Месигьни гьакъында уьйретебиз . Шо уьйретив ягьудилеге тогъас болуп токътай , ят халкълар буса ону авлиялыкъ деп гьисаплай .
46001024	Аллагьны янындан чакъырылгъан ягьудилер ва ят халкълар учун буса Аллагьны къудратын ва Аллагьны гьакъыллылыгъын гёрсетген Месигьдир !
46001025	Аллагьны « авлиялыгъы » инсанланы гьакъыллыгъындан эсе оьрдедир , Аллагьны « гючсюзлюгю » буса инсанны гючлюлюгюнден эсе гючлюдюр .
46001026	Къардашлар , Аллагь чакъыргъан заманда , сиз кимлер болгъаныгъызны эсге алып къоюгъуз : инсан оьлчевлерине гёре алгъанда , сизин арагъызда гьакъыллылар кёп тюгюл эди , гючлюлер кёп тюгюл эди , белгили тухумлардан чыкъгъанлар кёп тюгюл эди .
46001027	Амма гьакъыллыланы биябур этмек учун , Аллагь дюньяда авлиялар деп гьисапланагъанланы сайлады ; гючлюлени биябур этмек учун буса , дюньяда гючсюзлер деп гьисапланагъанланы сайлады .
46001028	Аллагь дюнья учун умпагьатсыз деп гьисапланагъан белгисиз тухумлардагъыланы ва налатлангъанланы сайлады . Аллагь шону дюнья учун умпагьатлы деп гьисапланагъанланы умпагьатсыз деп гьисапланагъанлагъа айландырмакъ учун этди .
46001029	Шо саялы Аллагьны алдында бирев де макътанмагъа болмас !
46001030	Аллагь чы сизин Иса Месигь булан бирикдирип къойду ! Аллагь Исаны бизин гьакъыллылыгъыбыз этди . Исадан таба юреклерибиз тазаланды , муъмин болдукъ ва азат этилдик .
46001031	Шолай болгъан сонг , Сыйлы Язывларда язылгъан кюйде : « Ким макътанмагъа сюе буса , Раббибиз этгени булан макътансын ! »
46002001	Къардашлар , Аллагьны сырын сизге ачагъан заман мен сизин яныгъызгъа оьзюмню гьакъылымны кёплюгюн яда арив сёйлеп болагъанымны гёрсетмек учун гелмеген эдим .
46002002	Мен сизин булан болгъан чакъы заман Иса Месигьден ва янгыз Ону хачгъа илинип оьлмеклигинден башгъа бир затны да билме къарамадым .
46002003	Гелегенде де , мен гючсюзлюкде , къоркъув булан ва бек титирей туруп гелдим .
46002004	Мени уьйретивюм ва сёйлевюм инандырагъан ва гьакъыллы сёзлер булан тюгюл , Аллагьны Ругьуну къудратына асаслангъан далиллер булан айтылды .
46002005	Шо заман сизин иманыгъыз да инсанланы гьакъыллылыгъына тюгюл , Аллагьны къудратына асасланар .
46002006	Гьакъыллы сёзлени буса биз ругь якъдан чыныкъгъанланы арасында сёйлейбиз . Амма бу гьакъыллылыкъ не бу дюньяны , неде бу дюньяны гьечге айлана барагъан гьакимлерини гьакъыллылыгъы тюгюл .
46002007	Шону орнуна биз Аллагьны сырлы гьакъыллылыгъын сёйлейбиз . Шо буса дюнья яратылмагъа башлангъынча да алдын яшырылып тургъан гьакъыллылыкъ . Шо гьакъыллылыкъ бизин макътавлугъубуз учундур .
46002008	Бу дюньяны гьакимлеринден гьеч бири де ону англамады . Эгер англагъан эди буса , макътавлу Раббибизни хачгъа илмес эдилер .
46002009	Амма Сыйлы Язывларда язылгъаны йимик : Оьзюн сюегенлер учун Аллагь гьазирлеген затланы гьеч бир гёз гёрмеген , гьеч бир къулакъ эшитмеген , гьеч бир инсанны юрегине гелмеген .
46002010	Аллагь оланы бизге Оьзюню Ругьу булан ачды . Аллагьны Ругьуна буса гьар зат белгили . О Аллагьны яшырылгъан сырларын да ахтара .
46002011	Инсанны ойларын ону ичиндеги ругьундан башгъа дагъы ким билмеге болур ? Шону йимик , Аллагьны ойларын Ону Ругьундан башгъасы билме болмас .
46002012	Биз буса бу дюньяны ругьун алмадыкъ , Аллагь бизге савгъат этген бары да затгъа тюшюнмек учун , О бизге Ругьун Оьзю берди .
46002013	Аллагьны Ругьу булангъылагъа ругь булан байлавлу затланы англатабыз . Буланы биз инсанны гьакъылы уьйретген сёзлер булан тюгюл , Аллагьны Ругьу уьйретген сёзлер булан сёйлейбиз .
46002014	Оьзюнде Аллагьны Ругьу ёкъ адам Ругьдан гелеген затны къабул этмес . Огъар шо авлиялыкъ чы дагъы ва о шону англама болмас , неге тюгюл де шогъар къыймат янгыз Ругьну кёмеклиги булан берме болар .
46002015	Инсанда Аллагьны Ругьу бар буса , о гьар затгъа къыймат берип болур , ону оьзюне буса бирев де къыймат берип болмас .
46002016	Неге тюгюл де , Раббибизни гьакъылына тюшюнюп ва Огъар насигьат берип болагъан кимдир ? Бизде буса Месигьни гьакъылы бар .
46003001	Гьей къардашлар , мен де сизин булан ругь якъдан чыныкъгъан адамлар булан сёйлейгенде йимик сёйлеп болмадым . Бу дюньяны адамлары булан , Месигьни ёлуна янгы аякъ басгъан яшлар булан сёйлейгенде йимик сёйледим .
46003002	Мен сизин сют ичирип сакъладым , неге тюгюл сизин уллулар ашайгъанны ашамагъа гючюгюз чатмай эди . Сиз гьали де уллулар ашайгъанны ашамагъа болмайсыз .
46003003	Сиз гьали де бу дюньядансыз . Арагъызда гюнчюлюк ва эришивлюклер болуп тургъан чакъы , оьзюгюзню бу дюньяны адамлары йимик тутмаймысыз дагъы ?
46003004	Сизин бирлеригиз : « Мен Павелни яныман » , яда башгъаларыгъыз : « Мен Аполлосну яныман » , — деп сёйлейгенде , бу дюньядагъы оьзгелерден сизин негиз башгъадыр дагъы ?
46003005	Шолай болгъанда , Аполлос кимдир ? Павел кимдир ? Биз янгыз бир къуллукъчуларбыздыр . Бизин кёмегибиз булан сиз Иса Месигьге иман салдыгъыз . Аллагь бизин гьарибизге кютмек учун къуллукълар тапшурду .
46003006	Мен урлукъ чачдым , Аполлос сугъарды , амма Аллагь буса оьсдюрдю .
46003007	Ашлыкъ чачагъан ва ону сугъарагъан агьамиятлы тюгюл , янгыз оьсдюреген Аллагь агьамиятлы .
46003008	Урлукъ чачгъанны ва сугъаргъанны мурады бир . Гьариси тёкген загьматына гёре гьагъын да алыр .
46003009	Биз бирче Аллагь учун ишлейбиз . Сиз буса Аллагьны авлагъысыз , Аллагьны бинасысыз .
46003010	Аллагьны зор яхшылыгъы булан магъа берилген тапшурувгъа гёре , мен , гьакъыллы къурувчу этеген кюйде , бир башлап кюрчюсюн салдым , башгъасы шону уьстюнде къура . Амма гьариси бина нечик къурулагъанына тергев этме герек бола .
46003011	Бирев де салынгъанындан къайры гьеч башгъа кюрчю салып болмас , о кюрчю буса Иса Месигьдир .
46003012	Шо кюрчюню уьстюнде бирев алтындан , гюмюшден , къыйматлы ташлардан , такътадан , биченден яда саламдан бина къурмагъа бола .
46003013	Ишлейген гьар кимни иши ачыкъ болажакъ гюн етишер . Шо гюн бары да затны ачыкъ этежек , неге тюгюл о ялын булан гележек . Шо ялын буса гьар ким кютген ишни тергеп къарайгъан бир сынав болажакъ .
46003014	Кимни къургъан бинасы сынавдан оьтсе , шону къургъан адам алапа алажакъ .
46003015	Къургъан бинасы яллап къалса , о зарал гёрежек ва алапасыз къалажакъ . О оьзю къутгъарылажакъ , амма ялынны ичинден оьтюп чыкъгъанда йимик болажакъ .
46003016	Сиз Аллагьны ибадатханасы экенигизни ва Аллагьны Ругьу сизин ичигизде яшайгъанны билмеймисиз ?
46003017	Аллагьны ибадатханасын дагъытгъан гишини Аллагь дагъытажакъ . Аллагьны ибадатханасы сыйлыдыр . Шо ибадатхана да сизсиз .
46003018	Оьзюгюз оьзюгюзню алдатмагъыз . Ким бу дюньяда оьзюн гьакъыллы деп санай буса , гертилей де , гьакъыллы болмакъ учун , о « авлия » болма герек .
46003019	Неге тюгюл де , бу дюньяны гьакъыллылыгъы Аллагьны алдында авлиялыкъдыр . Сыйлы Язывларда язылгъаны йимик : Гьакъыллыланы Аллагь оьзлени гьилласы булан тута .
46003020	Дагъы да булай язылгъан : Гьакъыллыланы ойлары бош зат экенни Раббибиз биле .
46003021	Шогъар гёре бирев де инсанлар булан макътанмасын . Неге тюгюл де , бары да зат сизинкидир :
46003022	Павел , Аполлос , Петер , дюнья , яшав , оьлюм , гьалиги ва гележек заман — бары да зат сизинки .
46003023	Сиз де Месигьникисиз , Месигь де Аллагьныки .
46004001	Булайлыкъда , инсанлар бизин Месигьни къуллукъчулары ва Аллагьны сырлы гьакъ гертиликлери инанылгъан адамлар деп танысынлар .
46004002	Шо заман инанылгъан адамланы гьарисинден буса оланы амин болмакълыгъы талап этиле .
46004003	Сиз яда оьзге инсанлыкъ дуван магъа нечик дуван этежеги мени бары да затдан аз ойлашдыра . Мен гьатта оьзюм оьзюме де дуван этмеймен .
46004004	Мени намусум таза . Шолай демек мени бир айыбым да ёкъ демек тюгюл . Амма магъа Дуванчы Оьзю Раббибиздир .
46004005	Шо саялы , Раббибиз гелип битгенче , бир затгъа да алданокъ дуван этмегиз . О Оьзю гелип йиберип , къарангылыкъда яшырылып турагъан затланы уьстюн ачажакъ ва юреклеригиздеги талпынывларыгъызны аянгъа чыгъаражакъ . Шо заман гьар инсан Аллагьдан оьзюне лайыкълы болгъан макътавну алажакъ .
46004006	Гьей къардашлар , мен сизин пайдагъыз учун буланы магъа ва Аполлосгъа гёре къоллап айтдым , бизден мисал алып , сиз : « Язылгъан затдан ари чыкъма тарыкъ тюгюл » , — деген затны англасын деп . Шо заман сиз биревден биревню артыкъ гёрмежексиз .
46004007	Сиз башгъалардан артыкъ деп ким айта ? Аллагь бермеген сизин негиз бар экен ? Шолай буса , башгъа бирев савгъат этип берген зат булан неге макътанасыз дагъы ?
46004008	Гьали сизин оьзюгюзге тарыкъ болагъан бары да затыгъыз бар ! Сиз бай болдугъуз ! Бизсиз де сиз пачалар болдугъуз ! Гертилей де , сизин пачалар болгъаныгъызны мен нечакъы да сюер эдим , балики , шо заман сизин булан бирче биз де пачалар болуп къалар эдик !
46004009	Амма , мен ойлашагъан кюйде , Аллагь бизге , элчилеге , оьзлеге майданда оьлме къарар чыгъарылгъан адамлар гьисапда , лап да ахырынчы ерни гёрсетген . Сав дюньягъа — малайиклеге де , инсанлагъа да — биз тамашагъа токътадыкъ .
46004010	Биз Месигь учун авлиябыз , сиз буса Месигь булан гьакъыллысыз ! Биз гючсюзбюз , сиз буса гючлюсюз ! Сиз абурлусуз , биз буса абурсузбуз .
46004011	Биз гьалиге ерли де ач , сувсап ва ялангъач къалгъанбыз . Бизин токъалайлар , бизин барып гирме ерибиз де ёкъ .
46004012	Оьзюбюзню къолларыбыз булан яманокъ загьмат тёгебиз . Бизин сёгелер , биз буса олагъа Аллагьны яхшылыгъын ёрап дуа этебиз . Бизин гьызарлайгъанда , сабурлукъ этип турабыз .
46004013	Бизин гьакъыбызда яман сёйлейлер , биз буса яхшылыкъ булан жавап беребиз . Бугюнге ерли биз бу дюньяны ташлангъан бир чёбюне айланып битгенбиз , аякъ тюпде тапталгъан бир чанг йимик болгъанбыз .
46004014	Мен буланы сизин илыкъдырайым деп тюгюл , сизге оьзюмню сююмлю яшларыма йимик насигьат берейим деп язаман .
46004015	Месигьни ёлунда сизин минглер булан насигьатчыларыгъыз бар буса да , аталарыгъыз кёп тюгюл . Мен Иса Месигьни ёлунда Сююнч Хабарны кёмеги булан сизин атагъыз болдум .
46004016	Мен сизге тилеймен : менден уьлгю алыгъыз !
46004017	Шону учун Тимофейни сизин яныгъызгъа йиберемен . Раббибизни ёлунда о мени сююмлю ва инамлы уланым . Месигьни ёлунда мен оьтген яшавну о сизин эсигизге салажакъ . Бу буса мен гьар ерде , Исагъа иман салгъанланы гьар жыйынында уьйретеген затларыма къыйышывлу геле .
46004018	Бирлери буса , мен сизин яныгъызгъа гелмес деп ойлашып , хохайланып токътагъанлар .
46004019	Амма , Аллагь буюрса , узакъ къалмай мен сизин яныгъызгъа гележекмен . Мен сизин яныгъызгъа гелип , шо хохайланы сёзлери нечик экенни тюгюл , оланы гючю нечик экенни ачыкъ этежекмен .
46004020	Неге тюгюл де , Аллагьны гьакимлиги сёзлерден тюгюл , гючден асылы бола .
46004021	Сиз менден не сюесиз ? Сизин яныгъызгъа таякъ булан гелгенимни сюемисиз яда сююв ва саламат ругь булан гелгенимни сюемисиз ?
46005001	Сизин арагъызда , гертилей де , яман пасатлыкъ , гьатта имансызланы арасында да къаршы болмайгъан кюйдеги пасатлыкъ бар дей . Сизинкилерден бири гьатта оьгей анасы булан яшай !
46005002	Яс этип йылайгъанны орнуна , сиз буса оьктем болуп хохаясыз ! Шолай биябур ишни этеген адамны арагъыздан неге тайдырмадыгъыз ?
46005003	Мен сизин арагъызда тюгюл бусам да , ругьум булан сизин буланман . Сизин яныгъызда болгъан адам йимик , шо ишни этген адамгъа Раббибиз Исаны аты булан дуван этдим . Раббибиз Исаны къудраты булан сиз жыйылгъан заманда , мени ругьум да сизин арагъызда болуп ,
46005004	
46005005	шо адамны къаркъарасы ёкъ болсун учун , ону иблисге тапшуруп къоюгъуз . Шоллукъда , Раббибиз къайтып гележек гюн ону ругьу къутгъарылар .
46005006	Сизин макътанагъаныгъыз яхшы тюгюл . Маяны бир гиччи гесеги де бютюн хамурну гёпюртегенин сиз билмеймисиз ?
46005007	Янгы бир хамур болмакъ учун , эсги маядан айрылып тазаланыгъыз . Гертилей де , сиз маясыз экмекге ошап къалгъансыз . Бизин Пасха къурбаныбыз болгъан Месигь къурбан этилди .
46005008	Бугъар гёре , гелигиз , эсги мая булан , гюнагьны ва яманлыкъны маясы булан тюгюл , таза юреклиликни ва гьакъ гертиликни маясыз экмеги булан Пасха байрам этейик .
46005009	Кагъызымда мен сизге пасат ёлда юрюйгенлер булан къатнашмагъыз деп язгъан эдим .
46005010	Олай демек бу дюньядагъы пасат юрюйгенлер булан яда сутурлар булан , яда уручулар булан , яда ялгъан аллагьлагъа къуллукъ этегенлер булан демек тюгюл . Шолай буса , сиз бу дюньяны къоюп гетмеге борчлу болур эдигиз .
46005011	Гьакъыкъатда мен сизге булай яздым : оьзю сизин иман къардашыгъызман деп де айтып , пасат юрюйген яда сутур , яда ялгъан аллагьлагъа къуллукъ этеген , яда бугьтан юрютеген , яда ичеген , яда урлайгъан адамлар булан къатнашмагъыз . Шолай адам булан гьатта бир тепсиде де олтурмагъыз .
46005012	Неге тюгюл де , Исагъа иман салгъанланы жыйыны булан байлавлугъу ёкълагъа дуван этмек магъа кёп тарыкъмы дагъы ? Тек сиз Исагъа иман салгъанланы жыйынындагъылагъа дуван этме тарыкъ тюгюлмюсюз дагъы ?
46005013	Жыйын булан байлавлугъу ёкълагъа Аллагь дуван этежек . Сыйлы Язывларда булай язылгъан : « Пасат юрюшлюню арагъыздан къувалагъыз » .
46006001	Иман къардашы булан эришивлюклери болгъан сонг , масъаланы Аллагьны халкъыны алдында чечмей , къайсыгъыз имансызлагъа дуван этдиресиз дагъы ?
46006002	Дюньягъа Аллагьны халкъы дуван этежекни сиз билмеймисиз дагъы ? Эгер сиз дюньягъа дуван этежек болгъан сонг , оьзюгюзню арагъыздагъы увакъ тюек эришивлюклени де оьзюгюз чечип болмаймысыз дагъы ?
46006003	Биз малайиклеге де дуван этежегибизни сиз билмеймисиз дагъы ? Гьар гюнлюк ишлеге дуван этме чи хасокъда болабыз !
46006004	Шолай ишлеге байлавлу эришивлюклер тувулунгъан сонг , неге сиз оланы жыйын булан байлавлугъу ёкълагъа дуван этме бересиз дагъы ?
46006005	Бу не илыкъ ишдир ! Арагъызда иман къардашларыгъызны бир бири булан байлавлу эришивлюклени ёрукъгъа салмагъа болагъан бир гьакъыллы адам да ёкъму ?
46006006	Иман къардаш иман къардашы булан дувангъа чыгъа , олагъа буса имансызлар дуван эте !
46006007	Сизин бир биригиз булан дувангъа чыкъмакълыгъыгъыз — толу йырылыв ! Адилсиз хатири къалгъан кюйде турса къолай тюгюлмю экен ? Магьрюм къалгъан кюйде турса къолай тюгюлмю экен ?
46006008	Сиз буса хатирин де къалдырасыз , урлама да урлайсыз . . . Кимни десегиз — оьзюгюзню иман къардашларыгъызны !
46006009	Яда адилсизлер Аллагьны гьакимлигини тюбюне тюшмежегин билмеймисиз ? Оьз оьзюгюзню алдатмагъыз ! Не пасатлыкъ юрютегенлер , не ялгъан аллагьлагъа къуллукъ этегенлер , не зиначылар , не эргишиге ювукълукъ этеген эргишилер ,
46006010	не уручулар , не сутурлар , не ичкичилер , не бугьтанчылар , не ялгъанчылар Аллагьны гьакимлигини тюбюне тюшмежеклер .
46006011	Сизин бирлеригиз де шо журадан эди . Амма сиз гюнагьлардан чайылдыгъыз , юреклеригиз тазаланды , Аллагь Раббибиз Иса Месигьни аты булан , Оьзюню Ругьундан таба сизин къабул этди .
46006012	« Магъа не зат этмеге де ярай » , — дейлер , амма бары да зат бизин учун пайдалы тюгюл . Дюр , « магъа не зат этмеге де ярай » , амма бир зат да бизин уьстюбюзде гьакимлик этме герек тюгюл .
46006013	Аш къурсакъ учун , къурсакъ да аш учундур . Аллагь буса экисин де ёкъ этежек . Амма къаркъара пасатлыкъ юрютмек учун тюгюл , Раббибиз учун берилген , Раббибиз де къаркъара учундур .
46006014	Аллагь Оьзюню къудраты булан Раббибизни оьлюмден тирилтди , бизин де тирилтежек .
46006015	Сизин къаркъараларыгъыз Месигьни къаркъарасыны санлары экенни билмеймисиз дагъы ? Сен де Месигьни къаркъарасыны бир санын къагьбаны бир саны этмеге сюемисен ? Аллагь сакъласын !
46006016	Къагьба тиштайпагъа ювукълукъ этеген гиши ону булан бир къаркъара болагъанны да сиз билмеймисиз ? Сыйлы Язывларда : « Экевю де бир къаркъара болажакъ » , — деп язылгъан чы .
46006017	Раббибиз булан бирлешеген гиши Ону булан бир ругьда болур .
46006018	Пасатлыкъдан къачыгъыз ! Инсан не гюнагь иш этип къойса да , гюнагьы къаркъарагъа болмай . Тек пасатлыкъ этеген адам оьзюню къаркъарасына къаршы гюнагь иш этедир !
46006019	Къаркъараларыгъыз оьзюнде Аллагь сизге берген Ругьу яшайгъан ибадатхана йимик экени , сиз де оьзюгюз оьзюгюзге ес тюгюл экенигиз белгили тюгюлмю дагъы ?
46006020	Сизин кёп багьа къыймат берип алды . Шогъар гёре Аллагьныки болгъан къаркъараларыгъыз булан Ону макътавлугъун артдырыгъыз .
46007001	Энни сиз язгъан затлагъа гелейим . Эргиши учун уьйленмей турмакъ яхшыдыр .
46007002	Амма бу дюньяда кёп пасатлыкъ баргъа гёре , гьар эркекни оьзюню къатыны ва гьар къатынны да оьзюню эри болсун .
46007003	Эри къатынына , къатыны да эрине бакъгъан якъда эр къатынлыкъ аралыкъларын кютсюн .
46007004	Къатын оьзюню къаркъарасына янгыз оьзю ес тюгюл , ону еси эри де дюр . Шо кюйде эр де оьзюню къаркъарасына янгыз оьзю ес тюгюл , ону еси къатын да дюр .
46007005	Дуа булан машгъул болмакъ учун , заманлыкъгъа бирев бирев булан разилешип тюгюл эсе , бир биригизге ювукълукъ этивден магьрюм къалмагъыз . Сонг дагъы да ювукълукъ этигиз , неге тюгюл де оьзюгюзню енгип сакълап болмайгъаныгъыз саялы , сизин иблис алдатмасын .
46007006	Мен буланы буйрукъ гьисапда тюгюл , маслагьат гьисапда айтаман .
46007007	Мен бары да инсанлар мени йимик болгъанны сюер эдим . Амма уьйленивге бакъгъан якъда гьар адамгъа Аллагь берген савгъат бар : бирисине — бир савгъат , башгъасына — башгъа савгъат .
46007008	Къатыны гечингенлеге ва тул къалгъанлагъа буса мени йимик янгыз турмакъ яхшыдыр деп айтмагъа сюемен .
46007009	Эгер оьзлени енгип сакълап болмай буса , уьйленсинлер , неге тюгюл гьасиретлигинден оьлюп турмакъдан эсе уьйленмек яхшы .
46007010	Уьйленгенлеге буса мен тюгюл , Раббибиз къатын эринден айрылмасын деп буюра .
46007011	Эгер о айрылса , дагъы эрге бармасын яда къайтып оьзюню эри булан ярашсын . Эр де шолай оьзюню къатынындан айрылмасын .
46007012	Къалгъанларын буса Раббибиз тюгюл , мен айтаман : эгер иман къардашлардан бирини имансыз къатыны болуп , эри ону булан яшамагъа рази буса , о къатынындан айрылмасын .
46007013	Эгер къатынны имансыз эри болуп , къатын ону булан яшамагъа рази буса , о да эринден айрылмасын .
46007014	Неге тюгюл де , имансыз эр иманлы къатындан таба , имансыз къатын да иманлы эрден таба Аллагьны алдында тазаланар . Шолай болмаса , сизин авлетлеригиз таза болмас эдилер . Гьали буса олар Аллагьны алдында таза .
46007015	Эгер имансыз эр яда къатын айрылмагъа сюе буса , къой , айрылсынлар . Иманлылар шолай гезиклерде эркин . Аллагь сизин парахатлыкъда яшамагъа чакъырды чы дагъы .
46007016	Гьей къатын , балики де , эринг сенден таба Исагъа иман салар . Гьей эр , балики де , къатынынг сенден таба Исагъа иман салар .
46007017	Амма сизин гьаригиз энниден сонг да оьзюне Раббибиз гёрсетген кюйде яшап къалсын . Аллагь оьзюн чакъыргъан кюйде къалсын . Мен булай ёл гёрсетивлени Исагъа иман салгъанланы бары да жыйынларына беремен .
46007018	Аллагь чакъыргъан заманында сюннет этилген адамгъа шону яшырмагъа тарыкъ тюгюл . Аллагь чакъыргъан заманда сюннет этилмеген адамгъа сюннет этилмеге тарыкълы тюгюл .
46007019	Сюннет этилмек де , сюннет этилмей къалмакъ да бир зат да тюгюл . Аслусу янгыз Аллагьны буйрукъларын кютмекдедир .
46007020	Гьар ким оьзюн Аллагь Оьзюне чакъыргъан заманда нечик болгъан буса , шо гьалында къалсын .
46007021	Раббибизни Оьзюне чакъырылгъан заманынгда къул эдинг буса , шогъар бир де талчыкъма . Эгер азат болмагъа имканлыкъ бар буса , шо имканлыкъдан пайдаланма къара .
46007022	Эсингде сакълап къой : Раббибиз Оьзюне чакъыргъан заманда къул болгъан адам Ону азат адамыдыр . Шолай Оьзюне чакъырылгъан заманда азат болгъан адам да Месигьни къулудур .
46007023	Аллагь сизин къул гьалыгъыздан кёп багьа къыймат берип алды , шо саялы инсанлагъа къул болма къарамагъыз .
46007024	Къардашлар , Аллагь Оьзюне чакъырагъан заманда гьар ким не гьалында болгъан буса , шо гьалында къалып къалсын .
46007025	Эр къатын тюгюллени айтсакъ , о гьакъда магъа Раббибизни буйругъу ёкъ . Тек мен оьзюмню пикрумну айтайым : мен ойлашагъан кюйде буса , магъа , Аллагьны яхшылыгъындан , инанма ярай .
46007026	Бизин авур заманлар инсан шо кююнде къалса яхшы деп гьисаплайман .
46007027	Къатынгиши булан байлангъан бусанг — эркинликни излеме ; байланмагъан бусанг — къатын излеме .
46007028	Амма къатын алсанг да , шондан гюнагь болмас . Къыз эрге барса да , шо саялы гюнагь болмас . Тек унутмагъыз , уьйленегенлер учун яшавда кёп къыйынлыкълар къаршылашар , мен буса сизин шо къыйынлыкълардан къорумагъа къаст этемен .
46007029	Къардашлар , заман битип бара деп айтма сюемен . Энниден сонг къатыны барлар къатыны ёкълар йимик болсунлар ,
46007030	яслылар яслы тюгюллер йимик болсунлар , сююнегенлер сююнмейгенлер йимик болсунлар , сатып мал алагъанлар малы ёкълар йимик болсунлар .
46007031	Бу дюньяны ишлери булан машгъул болгъанлар бюс бютюнлей шо ишлерине берилип къалмасынлар , неге тюгюл де бу дюнья гьали биз гёреген гьалында узакъ къалмажакъ .
46007032	Мен буса сизин гьеч бир къайгъысыз болмакълыгъыгъызны сюемен . Уьйленмеген адам , Раббибизни разилигин алмакъ учун , Ону ишлерини къайгъысын этер .
46007033	Къатыны бар адам бу дюньяны ишлерини гьайын ва къатыныны разилигин нечик алайым деген гьайны этип айланар
46007034	ва эки орталыкъда къалар . Эрсиз къатын яда эрге бармагъан къыз , Раббибизни разилигин алмакъ учун , къаркъарасы ва ругьу булан оьзюн Аллагьгъа багъышлар . Эри бар къатынгъа буса , эрини разилигин къазанмакъ учун , яшавну къайгъысын этип айланма тюшер .
46007035	Буланы мен сизге тогъас салмакъ учун тюгюл , сизин пайдагъыз учун сёйлеймен . Ёкъ , сиз Раббибизге амин болуп болгъаныгъызны ва башгъа затгъа тергев бермей , тийишли кюйде яшагъаныгъызны сюемен .
46007036	Эгер оьзюню гелешмиши етишгени ва эрге бармагъаны саялы адам огъар тийишли кюйде янашмайман деп гьисап эте буса , о сюйгенин этсин . О гюнагь иш этген болмажакъ . Шолайлар къатын алсынлар .
46007037	Амма юрегинден мекенли кюйде токъташып , къаркъарасын енгип ва оьзюню гьислерин жыйып сакълап , гелешмишин къатын этип алмагъан гиши яхшы иш этген болур .
46007038	Шолайлыкъда , гелешмиши булан уьйленеген гиши яхшы иш этеген , уьйленмейген гиши буса дагъы да яхшы иш этген болур .
46007039	Эри сав чакъы къатын огъар байлавлу . Эгер де эри оьлюп къалса , ону сюйген адамына эрге барма ихтияры бар , тек Исагъа иман салгъан адамгъа .
46007040	Эгер де янгыз къалып къалса , мени гьисабымда , дагъы да насипли болуп къалажакъ . Менде де Аллагьны Ругьу бар деп ойлайман .
46008001	Гьали ялгъан аллагьлагъа къурбан этилеген этлени гьакъында « барыбызны да билимибиз барны » биз билебиз . Билим инсанланы оьктемлигинден шишип айланма борчлу эте , сююв буса инсанланы къурашдыра .
46008002	Эгер де бирев билим алдым деп гьисап эте буса , о оьзюне билме тийишли кюйде билмейдир .
46008003	Амма Аллагь Оьзюн сюеген гишини таный .
46008004	Ялгъан аллагьлагъа къурбан этеген этлени ашамакъгъа гелейик . Бу дюньяда ялгъан аллагьлар бир тарыкъсыз затлар экенни , Бир болгъан Аллагьдан башгъасы ёкъ экенни биз билебиз .
46008005	Кёкде болсун , ерде болсун , « аллагьлар » деп айтылагъанлар бар буса да ( оьзлеге « аллагьлар » деп айтылагъанлар кёп ва « бийлер » деп айтылагъанлар кёп ) ,
46008006	амма бизге Ата болгъан бир Аллагь бар . Бары да зат Ондан баш ала , биз де Ону учун яшайбыз . Бизге бир Раббибиз Иса Месигь де бар . Бары да зат Ондан таба яратылгъан , биз де Ондан таба яшайбыз .
46008007	Амма шону бары да адамлар билмейлер . Биревлер гьали гьалилер болгъунча да ялгъан аллагьлагъа сужда къыла эдилер . Олар гьали де къурбан эт ашайгъанда да , шону ялгъан аллагьлагъа сужда къылыв деп ва оьзлени осал намусу похлана деп гьисаплай .
46008008	Ашайгъан затыбыз бизин Аллагьгъа ювукълашдырмай . Неге тюгюл де , ашагъан булан да бизге бир зат да къошулмай , ашамагъан булан да биз бир зат да тас этмейбиз .
46008009	Амма сакъ болугъуз , сизин аш танглавдагъы бу эркинлигигиз имандан языкъланы гюнагьгъа тюшювюне себеп болуп къалмасын .
46008010	Масала , имандан языкъ бир адам билимли деп гьисапланагъан сени ялгъан аллагьланы бир ибадатханасында къурбан этген этни ашайгъанынгны гёрюп къала . Шо заман о да шолай къурбан этни ашама ярай деп ойлашмасмы дагъы ?
46008011	Шо имандан языкъ адам , тап оьзю учун Месигь оьлген иман къардашыгъыз , сизин билимлеригизден дагъылажакъ .
46008012	Шолайлыкъда , сиз иман къардашларыгъызгъа къаршы гюнагь иш этмек булан , оланы осал намусун яралап , Месигьге къаршы гюнагь иш этген де болурсуз .
46008013	Шолай болгъанда , эгер мен ашайгъан зат иман къардашымны гюнагь иш этмеклигине себеп бола буса , иман къардашымны гюнагьлы этмес учун , дагъы бир заманда да мен эт ашамасман .
46009001	Мен азат тюгюлменми дагъы ? Мен элчи тюгюлменми дагъы ? Мен Раббибиз Исаны гёрмегенменми дагъы ? Раббибиз булан бирликде сиз мени ишлеримни натижалары тюгюлмюсюз дагъы ?
46009002	Башгъалар учун элчи тюгюл бусам да , дагъы болмагъанда сизин учун чу мен элчимен . Сиз оьзюгюз , Раббибиз булангъы сизин яшавугъуз Мени элчилигимни исбатлавудур .
46009003	Мени айыплайгъанлагъа оьзюмню якълап айтагъаным шудур :
46009004	ашамагъа ва ичмеге бизин ихтиярыбыз ёкъму ?
46009005	Яда оьзге элчилер йимик , Раббибизни инилери ва Петер йимик , Исагъа иман салгъан къатынларыбызны ёлдаш этип алмагъа бизин гьакъыбыз ёкъму ?
46009006	Яшавлукъ учун ишлеп къазанмагъа янгыз мен де , Барнаба да герекбизми ?
46009007	Асгерлик борчун оьз харжы булан ким кютер ? Юзюм бав орнатып , ону емишин ашамай къояжакъ ким болур ? Кимдир къой сирив сакълайгъан , тек къой сют ичмейген ?
46009008	Мен буланы янгыз инсанлар ойлашагъан кюйде сёйлейменми ? Мусаны Къануну да шолай затланы сёйлемейми дагъы ?
46009009	Мусаны Къанунунда : « Оьгюзге оьзю инныр басагъан затны ашама пуршав этме » , — деп язылгъан чы . Раббибиз оьгюзнюмю дагъы гьайын этегени ?
46009010	Шону О сизге яхшы болсун деп тюгюлмю дагъы айтагъаны ? Гелимден оьзюню пайын алма умут булан сабанчы сабан сюре , иннырчы да инныр баса .
46009011	Биз сизин пайдагъыз учун ругь урлугъун чачабыз . Сизин арагъыздан яшав учун пайдалы затланы жыймагъа бизин ихтиярыбыз ёкъму дагъы ?
46009012	Башгъаланы сизден кёмек алмагъа ихтияры бар буса , бизин шогъар дагъы да кёп ихтиярыбыз бар . Амма биз шо ихтиярдан пайдаланмадыкъ . Месигьни Сююнч Хабарын билдиривге пуршавлукъ болмасын деп , бары да затгъа чыдап турабыз .
46009013	Ибадатхананы къуллукъчулары ибадатханадан таба ашайгъаны , къурбанлыкъны салагъан ерни къуллукъчуларыны да къурбан этеген затланы бир пайына ихтияры бары сизге белгили тюгюлмю дагъы ?
46009014	Шолай Сююнч Хабарны билдирегенлер де яшав учун тарыкъ затны шо ишлеринден алсын деп Раббибиз буюрду .
46009015	Амма мен бу ихтиярлардан гьеч биринден де пайдаланмадым . Буланы мен магъа да шолай кёмек болсун деп де язмайман . Макътанма болагъан затымны биревге магьрюм этме имканлыкъ бергенче , мен оьлмекни тангларман .
46009016	Эгер мен Сююнч Хабарны билдире бусам , мени макътанмагъа гьакъым ёкъ , неге тюгюл бу мени кютме герекли бир борчумдур . Адаршай эди магъа , эгер мен билдирмей эдим буса !
46009017	Эгер де шону мен оьзюм сайлагъан болгъан бусам , алапа алажакъ эдим . Эгер де сайламагъан бусам , шо магъа тапшурулгъан къуллукъ этивдюр .
46009018	Магъа нечик алапа тюшген экен ? Сююнч Хабарны гьакъсыз билдирип болагъаным ва шо Сююнч Хабар береген ихтиярлар булан пайдаланмайгъаным .
46009019	Мен азатман ва биревге де къул тюгюлмен . Амма кёп адамланы Исаны янына тартмакъ учун , мен оланы барына да къул болуп къалдым .
46009020	Ягьудилени Исаны янына тартмакъ учун , олар булан мен оьзлер йимик болуп къалдым . Мусаны Къанунуна таби болагъанланы Исаны янына тартмакъ учун , олар булан Къанунгъа таби болагъан адам йимик болуп къалдым . ( Тюзю , мен оьзюмню Къанунгъа таби болагъанлардан санамайман . )
46009021	Къанунну билмейген адамланы тапмакъ учун , Къанунну билмейгенлер булан мен оьзюмню Къанунну билмейген адам йимик тутдум ( Месигьге таби болуп туруп , Аллагьны Къанунун биле бусам да ) .
46009022	Гючсюзлени Исаны янына тартмакъ учун , олар булан гючсюз болуп къалдым . Бирлерин сама Исагъа иман салдырайым деп , оланы барысына да ошап юрюдюм .
46009023	Бары да бу затланы мен Сююнч Хабар учун , ону яхшы затларында пайым болсун учун этемен .
46009024	Чабыв ярышларда кёплер ортакъчылыкъ этегенни , янгыз бири уьстюнлюк алагъанны сиз билесиз чи . Уьстюнлюкню савгъатын алмакъ учун , сиз де чабыгъыз .
46009025	Чабыв ярышларда ортакъчылыкъ этегенлер барысы да къаныгъывлу кюйде гьазирленелер . Олар шону заманлыкъ савгъатны алмакъ учун этелер . Биз буса даимлик савгъатны алмакъ учун къаст этебиз .
46009026	Бугъар гёре , мен де чабагъанда , алдында бир мурады бар гиши йимик чабаман . Урагъанда да , юмуругъум бошуна гетмес йимик ураман .
46009027	Мен къаркъарамны чыныкъдыраман ва ону биревлеге Сююнч Хабарны билдирип , оьзюм ярышлагъа къошулмай къалагъан кюй болмасын деп , оьзюмню ягьыма таби этемен .
46010001	Бизин бары да ата бабаларыбыз Аллагьны булутуну къорувуну тюбюнде болгъанны ва къоркъунчсуз кюйде денгизни къыркъып чыкъгъанны билгенигизни сюемен мен , къардашлар .
46010002	Мусаны якъчылары гьисапда олар бары да булутгъа ва денгизге « гёмюлген эди » .
46010003	Оланы барысы да бир ругь азыгъын ашагъан
46010004	ва барысы да бир ругь сувун ичген . Олар оьзлени арты булан гелген бир ругь ташдан ичгенлер . Шо таш буса Месигь эди .
46010005	Аллагь оланы кёплеринден рази тюгюл эди , шо саялы олар дангылда къырылды .
46010006	Булар барысы да , ата бабаларыбыз йимик биз де яманлыкъны сюймесин деп , бизге бир дарс болсун деп этилди .
46010007	Оланы бирлери йимик ялгъан аллагьлагъа сужда къылмагъыз . Оланы гьакъында Сыйлы Язывларда булай язылгъан : « Халкъ ашамакъ ичмек учун олтурду ва кеп чекмек учун турду » .
46010008	Оланы бирлери йимик пасат юрюмейик . Олар пасат юрюдю де — бир гюнню ичинде йигирма уьч минги къырылып къалды .
46010009	Бизге Месигьни сынап къарама ярамай , оланы бирлери Ону сынап къарагъан . Олар йыланлар тигип оьлгенлер .
46010010	Оланы бирлери кант этгенде йимик кант этмегиз . Оланы Азирейил малайик оьлтюрдю .
46010011	Бу бары да олар булан болгъан затлар уьлгю гьисапда болгъан ва бизге , ахыр заман ювукълашып гелегенде яшайгъанлагъа , буварыв йимик язылгъан болгъан .
46010012	Шогъар гёре аякъ уьстде къатты эретургъанбыз деп ойлаша бусагъыз , сакъ болугъуз , йыгъылып гетме боласыз !
46010013	Сиз гьали де гьар инсанны да башына гелегенинден башгъа сынавгъа къаршылашмагъансыз . Амма Аллагь аминдир . Сизин гючюгюзден артыкъ сынавгъа тарымагъа О изну бермес . О шо сынавдан оьтме ёл гёрсетер ва ондан оьтме гюч берер .
46010014	Шолайлыкъда , сююмлю къардашларым , ялгъан аллагьлагъа къуллукъ этивден ари туругъуз .
46010015	Мен сизге бир англавлу адамлагъа йимик сёйлеймен . Мен айтагъан сёзлени гьакъында оьзюгюз ойлашып къарагъыз .
46010016	Раббибизни алдында экмек бёлюв адатны кюте туруп , Аллагьгъа шюкюр этеген аякъны ичгенде , биз Месигьни къанына пайчы болмайбызмы дагъы ? Шо адатны кюте туруп , экмекни сындырып ашайгъанда , биз Месигьни къаркъарасына пайчы болмайбызмы дагъы ?
46010017	Экмек бир , кёп болгъан биз де бир къаркъарабыз , неге тюгюл барыбыз да бир экмекни пайлап ашайбыз .
46010018	Исрайылны халкъына бир къарагъыз чы : Аллагьгъа къурбан этеген этни ашайгъанлар Огъар сужда къылывуна пайчы болмаймы дагъы ?
46010019	Гьасили , мен не айтма сюемен ? Ялгъан аллагьлагъа къурбан этеген этни маънасы бармы яда оьзю ялгъан аллагьланы маънасы бармы ?
46010020	Ёкъ , озокъда ! Тек имансызлар къурбан этегенде , олар ону Аллагьгъа этмей , жинлеге эте . Мен буса сизин жинлер булан ишигиз болгъанны сюймеймен !
46010021	Сиз бир вакътини ичинде Раббибизни аягъындан ва жинлени аягъындан ичип болмассыз чы ! Шолай да бир вакътини ичинде Раббибизни тепсисинде ва жинлени тепсисинде олтуруп болмассыз чы !
46010022	Яда сиз Аллагьда гюнчюлюк уятма сюемисиз ? Биз Ондан гючлюбюзмю дагъы ?
46010023	« Не зат этмеге де ярай » , амма бары да зат бизин учун пайдалы тюгюлдюр . « Не зат этмеге де ярай » , амма бары да зат бизин къурашдырмас .
46010024	Гьар ким оьзюнюкине тюгюл , оьзгеге пайдалы болуп чыгъагъан затны гьайын этсин .
46010025	Базардан сатып алагъан этни , ахтигине чыгъа турмай , парахат кюйде ашагъыз .
46010026	Неге тюгюл де , « ер де , ону уьстюнде болагъан бары да зат да Раббибизникидир » .
46010027	Эгер Исагъа иман салмагъан бирев сизин къонакълай чакъырса , сиз де бармагъа сюйсегиз , парахат кюйде алдыгъызгъа салгъан бары да затны ашагъыз .
46010028	Амма бирев сизге : « Бу ялгъан аллагьлагъа къурбан этилген эт » , — десе , шону айтгъан гиши учун ва намус учун ашамагъыз .
46010029	Намус дегенде , сеникин тюгюл , башгъа адамны намусу учун деп айтмагъа сюемен . Неге дагъы биревню намусу мени эркинлигимни кемитме герек ?
46010030	Эгер мен аш учун Аллагьгъа шюкюрлюк эте бусам , шо шюкюрлюк этеген ашым учун ким мени айыплама бола ?
46010031	Шогъар гёре , ашай бусанг да , иче бусанг да яда башгъа бир ишни эте бусанг да , бары да этеген затынгны Аллагьны макътавлугъу учун эт .
46010032	Не ягьудилени , не ят халкъланы , неде Исагъа иман салгъанланы гюнагь иш этивюне себепчи болмагъыз .
46010033	Мен бары да халкъгъа ярама къарайман , оьзюмню пайдама тюгюл , кёплер къутгъарылсын деп , олагъа пайдагъа айланаман .
46011001	Мен Месигьден уьлгю алагъанда йимик , сиз де менден уьлгю алыгъыз .
46011002	Гьар затда мени эсде сакълайгъаныгъыз ва мен уьйретген затланы мен айтгъан кюйде кютегенигиз учун сизге макътав этемен .
46011003	Сиз шу затны билип къалгъаныгъызны сюемен : Месигь — гьар эргишини башчысы , гьар эркек — къатыныны башчысы . Аллагь да — Месигьни башчысы .
46011004	Гьар бир эргиши , эгер де о башы ябылгъан кюйде дуа эте буса яда Аллагьны атындан сёйлей буса , оьзюню Башчысын — Исаны — биябур этеген бола .
46011005	Башын ачгъан кюйде дуа этеген яда Аллагьны атындан сёйлейген къатынгиши де башын илыкъгъа салыр , шолай къатын чачлары юлюнген къатынгъа ошар .
46011006	Эгер къатынгиши башын япма сюймей буса , чачларын къыркъдырсын . Эгер къатынгиши чачларын къыркъдырмагъа яда юлютмеге уяла буса , башын япсын .
46011007	Эргиши башына бёрк гиймеге герек тюгюл . Неге тюгюл де , о Аллагьны келпети ва макътавлугъу , къатын буса эргишини макътавлугъу .
46011008	Неге тюгюл де , эргиши къатынгишиден тюгюл , къатынгиши эргишиден яратылгъан .
46011009	Эргиши къатынгиши учун тюгюл , къатынгиши эргиши учун яратылгъан .
46011010	Малайиклер билсин деп , муна шо саялы къатынгишилер , гьакимликни тюбюнде экенлигини белгиси гьисапда , явлукъ байлама тарыкъ .
46011011	Амма Раббибизни алдында къатынгиши эргишиден асылы бола , эргиши буса къатынгишиден асылы бола .
46011012	Къатынгиши эргишиден яратылгъаны йимик , эргиши де къатынгишиден тувгъан . Бары да затны буса Аллагь яратгъан .
46011013	Оьзюгюз ойлашып къарагъыз : къатынгишиге башы ачыкъ кююнде Аллагьгъа дуа этмеге къыйышамы ?
46011014	Узун чачлар оьсдюрмек эргиши учун илыкълыкъ экенни сизге табиат оьзю де уьйретмейми ?
46011015	Узун чачлар — къатынгиши учун буса безендиреген зат . Чачлар — огъар явлукъ йимик берилген зат .
46011016	Эгер бир биревлер бу гьакъда эришмеге сюйсе , не бизин , не Исагъа иман салгъанланы оьзге жыйынларыны башгъа адаты ёкъну да айтып къоймагъа сюемен .
46011017	Сизге бирдагъы насигьат бермеге сюемен . Жыйынларыгъыз учун мен сизин макътамагъа болмайман , оланы пайдасындан эсе заралы кёпдюр .
46011018	Биринчиси , сиз жыйылгъан заманда , арагъызда эришивлюклер болагъанын эшитдим , шогъар мен бир якъдан инанаман .
46011019	Сизин арагъыздан иманда мекенли токъташгъанларыгъыз белгили болсун учун , арагъызда башгъачалай ойлашагъанлар да болмагъа герек .
46011020	Шону булан бирге сиз Раббибизни алдында экмек бёлюв адатны кютме жыйылагъанда , сиз шону башгъа бир затгъа айландырасыз .
46011021	Сизин гьаригиз оьзюгюзню ашыгъызгъа гьайт этип гиришесиз . Муна шулай бири ач кюйде , бири эсирип гете .
46011022	Не эте , сизин ашап ичип болар йимик оьзюгюзню уьюгюз ёкъму ? Яда сиз Исагъа иман салгъанланы жыйынын гёрюп ярамаймысыз ? Сиз пакъырланы тёбен этме сюемисиз ? Не айтайым дагъы сизге ? Макътама герекменми сизин ? Ёкъ , о зат саялы макътамажакъман .
46011023	Мен сизге берген затны оьзю Раббибизден алдым . Оьзюне хыянатлыкъ этилген гече Раббибиз Иса экмекни де алып ,
46011024	шюкюр этгенден сонг , ону бёлген ва : « Бу сизин учун къурбан этилеген Мени къаркъарамдыр . Муну Мени эсде сакъламакъ учун ашагъыз » , — деген .
46011025	Ахшам ашдан сонг да О шолай этген ва къолуна аякъны алып : « Бу аякъ Аллагьны ва Ону халкъыны арасындагъы янгы разилешивню белгилейген Мени къанымдыр . Къачан ичсегиз де , Мени эсге алмакъ учун ичигиз » , — деген .
46011026	Гьар гезик бу экмекни ашайгъанда ва гьар гезик бу чагъыр аякъны ичегенде , сиз Раббибиз къайтып гележек замангъа ерли Ону оьлмеклигине шагьатлыкъ этесиз .
46011027	Шогъар гёре , Раббибизни экмегин ашайгъан ва чагъыр аягъын ичеген адам шону лайыкъсыз бир кюйде этсе , Ону Къаркъарасына ва къанына къаршы гюнагь иш этген болур .
46011028	Экмекни ашагъынча ва чагъыр аякъдан ичгинче , инсан бир алдын оьзюн тергеп къарамагъа герек .
46011029	Неге тюгюл де , Раббибизни къаркъарасына агьамият бермейли ашайгъан ичеген адам Раббибизни такъсырлавун ашайдыр ичедир .
46011030	Шо себепден сизин арагъызда кюйсюзлер ва авруйгъанлар кёп , оьлегенлер де аз тюгюл .
46011031	Эгер биз оьз оьзюбюзге дуван эте эдик буса , Раббибиз бизге шолай дуван этмес эди .
46011032	Амма Раббибиз бизге дуван эте туруп , О бизин тюз ёлгъа сала . Шо заман къыяматгюн башгъалар булан бирче бизге дуван этилмес .
46011033	Шолайлыкъда , къардашларым , Раббибизни алдында экмек бёлюв адатны кютме жыйылагъанда , бир биригизден алдынлыкъ этмеге къарамагъыз .
46011034	Ач болгъаныгъыз бар буса , жыйынларыгъызда Раббибизни такъсырына тюшмес учун , уьюнде ашап гелсин . Къалгъан затланы буса мен сизин яныгъызгъа гелгенде , ёрукъгъа саларман .
46012001	Гьали , къардашларым , гелигиз , ругь савгъатланы гьакъында сёйлейик . Шону да сиз англамай къалгъаныгъызны сюймеймен .
46012002	Билемисиз , сиз имансыз заманыгъызда оьзюгюзню терс ёл булан элтмеге къойдугъуз ва тилсиз ялгъан аллагьлагъа къуллукъ этдигиз .
46012003	Аллагьны Ругьуну таъсиринден бирев де : « Исагъа налат болсун » , — деп айтмас ва бирев де , Аллагьны Ругьундан таба тюгюл эсе : « Иса Раббибиздир » , — деп айтма болмас .
46012004	Тюрлю тюрлю савгъатлар бар , тек оланы Аллагьны биргине бир Ругьу бере .
46012005	Къуллукъланы да тюрлю тюрлю тайпалары бар , тек оланы биргине бир Раббибиз тапшура .
46012006	Инсанларда да Аллагь тюрлю тюрлю кюйде иш гёре , тек бары да инсанларда бары да затны биргине бир Аллагь эте .
46012007	Гьар инсангъа Аллагьны Ругьуну тюрлю тюрлю савгъатлары пайда учун бериле .
46012008	Аллагьны Ругьу бирине гьакъыллы сёзлени , башгъасына буса билимли сёзлени бере .
46012009	Бир башгъасына Аллагьны Ругьундан иман бере , бир башгъасына да аврувланы сав этмеге гюч бере .
46012010	Бирине муъжизатлар яратмагъа гюч , башгъасына Аллагьны атындан сёйлемеге савгъат , бирисине не зат Аллагьны Ругьундан амалгъа гелегенни , не зат буса гелмейгенни айырма бажарывлукъ , оьзгесине англашылмайгъан тиллерде сёйлемеге , бирдагъысына шо тиллени англатмагъа гьюнер бере .
46012011	Буланы барын да Аллагьны биргине бир Ругьу эте ва гьар кимге сюйген кюйде пайлап бере .
46012012	Бизин гьар бирибизни кёп санлары булангъы бир къаркъарабыз бар , бары да шо санлар бир къаркъараны къурашдыра . Месигь де шолайдыр .
46012013	Ягьуди яда ят бусакъ да , къуллар яда азат адамлар бусакъ да , бизин барыбызны да сувгъа чомуп , Аллагьгъа тапшурду . Шоллукъда , биз бир Ругьдан таба Месигьни къаркъарасы булан бирлешип къалдыкъ ва барыбыз да бир Ругьну къабул этдик .
46012014	Къаркъара буса бир сандан тюгюл , кёп санлардан къурашгъан .
46012015	Масала , бут : « Мен къол тюгюлмен , шо саялы да мен къаркъараныки де тюгюлмен » , — деп айтса , шо да бут къаркъараны бир саны тюгюл деп саналмагъа себеп болмас .
46012016	Яда къулакъ : « Мен гёз тюгюлмен , шо саялы да къаркъараныки де тюгюлмен » , — деп айтса , шо да къулакъ къаркъараны бир саны тюгюл деп саналмагъа себеп болмас .
46012017	Эгер де савлай къаркъара янгыз гёзден амалгъа гелген эди буса , о нечик эшитер эди ? Эгер де савлай къаркъара къулакъ болуп къалгъан буса , о нечик ийис билер эди ?
46012018	Амма гьакъыкъатда Аллагь къаркъарада гьар санны оьзю тийишли гёреген кюйде ерлешдирген .
46012019	Эгер бютюн къаркъарада биргине бир сан тюгюл болмагъан эди буса , шо заман къаркъара оьзю нечик болур эди ?
46012020	Гьакъыкъатда санлар кёп , оланы бирлешдиреген къаркъара буса бирдир .
46012021	Гёз къолгъа : « Сен магъа тарыкъ тюгюлсен ! » — деп яда баш аякълагъа : « Сиз магъа тарыкъ тюгюлсюз ! » — деп айтып болмас .
46012022	Терсине , къаркъараны гючсюз гёрюнеген санлары оьзгелеринден эсе хыйлы да артыкъ герекли болур .
46012023	Къаркъараны биз агьамиятлы тюгюл деп санайгъан санларына дагъы да кёп агьамият беребиз . Арив гёрюнмейген санларыбызны буса яхшы кюйде яшырабыз .
46012024	Арив гёрюнеген санларыбызны буса яшырмагъа тарыкъ тюгюл . Амма къаркъарада айрылыкъ болмай . Ону бары да санлары бир бири булан байланып , бири бирини гьайын этсин учун , Аллагь къаркъараны аз агьамияты булангъы санларын кёп тергев берилеген кюйде этип ясагъан .
46012025	
46012026	Бугъар гёре , эгер бир сан азап чеге буса , ону булан бирге оьзгелери де азап чеге . Бир сан гьюрметли болса , ондан къалгъан бары да санлар да сююне .
46012027	Сиз барыгъыз да бирче Месигьни къаркъарасысыз . Сизин гьаригиз ону санысыз .
46012028	Исагъа иман салгъанланы жыйынында Аллагь , биринчилей , элчилени белгилеген , экинчилей — пайхаммарланы , уьчюнчюлей — устазланы . Сонг оьзлеге гьайран аламатлар гёрсетмеге гюч берилгенлер геле . Сонг — аврувланы сав этегенлер . Сонг — оьзгелеге кёмек этегенлер , ёлбашчылыкъ этегенлер , англашылмайгъан тиллерде сёйлемеге гьюнери булангъылар .
46012029	Биз барыбыз да элчилербизми ? Биз барыбыз да пайхаммарларбызмы ? Барыбыз да устазларбызмы ? Барыбыз да гьайран аламатлар гёрсетебизми ?
46012030	Барыбыз да аврувланы сав этебизми ? Барыбыз да англашылмайгъан тиллерде сёйлейбизми ? Барыбыз да шо тиллеге англатыв берип билебизми ?
46012031	Тек оьр савгъатлагъа багъып талпыныгъыз ! Гьали мен сизге булардан да яхшы ёл гёрсетермен .
46013001	Эгер мен инсанланы ва малайиклени тиллеринде сёйлеп , сюювюм ёкъ буса , зангырагъан ез къонгуравдан ва оькюреген къомуздан бир башгъалыгъым да ёкъдур .
46013002	Эгер мени Аллагьны атындан сёйлемеге савгъатым бар буса ва бары да сырланы биле бусам , гьар жура билимим ва тавланы йылышдырып болагъан иманым бар буса , амма сюювюм ёкъ буса , мен бир зат да тюгюлмендир .
46013003	Эгер мен бютюн малым мюлкюмню садагъагъа уьлешип , къаркъарамны отгъа салып яллатмагъа берсем , амма сюювюм болмаса , ондан магъа бир асув да ёкъдур .
46013004	Сююв чыдамлы , сююв рагьмулу . Сююв гюллемес , макътанмас , оьктем болмас .
46013005	Сююв низамсызлыкъ тувдурмай , оьзюне хайыргъа айланмай , ачуву чыкъмай , о оьзюню хатирлерин санап айланмай .
46013006	Сююв яманлыкъгъа сююнмес , гьакъ гертиликге сююнер .
46013007	О бары затдан гече , бары затгъа инана , бары затгъа умут эте , бары затгъа чыдап тура .
46013008	Сююв бир заманда да битмес , амма Аллагьны атындан сёйлемеге берилген савгъат битер , англашылмайгъан тиллерде сёйлемеге берилген гьюнер ёкъ болур , билимлер арадан тайып , тарыкъсыз болур .
46013009	Бизин билимибиз камил тюгюл , Аллагьны атындан сёйлейгенибиз де камил тюгюл .
46013010	Камиллик гелгенде , камил тюгюл зат арадан таяжакъ .
46013011	Мен яш заманымда яш йимик сёйлей , яш йимик англай , яш йимик де ойлаша эдим . Оьсюп уллу болгъанда , яшлыгъымны къойдум .
46013012	Гьали биз бары да затны тунукъ гюзгюден йимик гёребиз , камиллик етишгенде буса , бетге бет гёрюшежекбиз . Гьали мени билимим ярты , о заман буса мен , Аллагь да мени гьакъымда билегенде йимик , толу кюйде билежекмен .
46013013	Шолайлыкъда , уьч зат къала : иман , умут , сююв . Буланы да барындан да уллусу сююв .
46014001	Сюювню ёлу булан юрюгюз . Аллагьны Ругьуну савгъатларын , айрокъда Аллагьны атындан сёйлемеге савгъатны алмагъа къасткъылыгъыз .
46014002	Англашылмайгъан тиллерде сёйлейген гиши адамлагъа тюгюл , Аллагьгъа сёйлер , неге тюгюл ону бирев де англамас . О Аллагьны Ругьуну къудраты булан сырлы затланы сёйлер .
46014003	Аллагьны атындан сёйлейген гиши буса адамлагъа насигьат бермек ва оланы рагьатландырмакъ , къурашдырмакъ учун сёйлер .
46014004	Англашылмайгъан тиллерде сёйлейген гиши оьзю оьзюн къурашдырар , Аллагьны атындан сёйлейген гиши буса Исагъа иман салгъанланы къурашдырар .
46014005	Сиз барыгъыз да англашылмайгъан тиллерде сёйлегенигизни сюер эдим , амма Аллагьны атындан сёйлейгенигизни дагъы да артыкъ сюер эдим . Аллагьны атындан сёйлейген адам англашылмайгъан тиллерде сёйлейген адамдан артыкъ . Озокъда , англашылмайгъан тиллерде сёйлейген адамны сёзю англатылып , Исагъа иман салгъанланы къурашдырма кёмек этеген гезиклер болмагъандан сонг .
46014006	Энни , къардашларым , мен сизин яныгъызгъа да гелип , англашылмайгъан тилде сёйлемеге башласам , амма Аллагьдан гелеген англавну , уьйретивню , Аллагьны атындан сёйленеген сёзлени , билимни бермесем , ондан сизге не пайда болур ?
46014007	Аваз чыгъарагъан жансыз затлар , масала , дюдюк яда къомуз да шолай . Эгер шолардан чыгъагъан аваз мекенли ачыкъ кюйде сес бермей буса , дюдюк согъуламы яда къомуз согъуламы , ону нечик билмеге болур ?
46014008	Эгер зурнай белгисиз бир тавуш чыгъара буса , ябушувгъа ким гьазирленер ?
46014009	Шону йимик , сиз бир англашылмайгъан тилде сёйлей бусагъыз , сиз айтагъан затланы нечик англар ? Сиз бошуна , гьавагъа сёйлеген болурсуз !
46014010	Масала , дюньяда кёп тюрлю тиллер бар , амма оланы барысыны да шо тиллерде сёйлейгенлер учун маънасы бар .
46014011	Шо тил не зат англатагъанны мен билмей бусам , шо тилде сёйлейген гиши учун мен ят уьлкелимен , шо тилде сёйлейген адам да мени учун ят уьлкели .
46014012	Сиз Ругьну савгъатларына талпына болгъан сонг , Исагъа иман салгъанланы жыйынын къурашдырмакъ учун , шолагъа аявсуздан ес болма къарагъыз .
46014013	Шогъар гёре англашылмайгъан тиллерде сёйлейген адам оьзю сёйлейген затларын англатып болагъан да болсун деп дуа этмеге герек .
46014014	Эгер мен англашылмайгъан тилде дуа эте бусам , ругьум да дуа эте , амма гьакъылым ортакъчылыкъ этмей .
46014015	Шолай болгъанда , мен не этме герекмен ? Бир ругьум булан дуа этежекмен , бир де гьакъылым булан дуа этежекмен . Бир ругьум булан йырлажакъман , бир де гьакъылым булан йырлажакъман .
46014016	Эгер янгыз ругьунг булан Аллагьгъа макътав эте бусанг , сен не сёйлейгенни билмейген бир адам сен этеген шюкюр дуангны артындан : « Амин , я Аллагь » , — деп нечик айтсын ? Сен айтагъан затны о англамай чы !
46014017	Сен Аллагьгъа яхшы шюкюр эте болма ярайсан , амма башгъа адам учун ондан бир пайда да ёкъ .
46014018	Англашылмайгъан тиллерде мен сизден барыгъыздан да кёп сёйлейгениме Аллагьгъа шюкюр этемен .
46014019	Амма иманлыланы жыйынында англашылмайгъан бир тилде он минг сёз сёйлемекден эсе , башгъаланы да уьйретмек учун , гьакъылым булан беш сёз сёйлемеге сюер эдим .
46014020	Къардашларым , гьакъылда яшлар йимик болуп къалмагъыз . Яманлыкъда яшлар йимик затны англап битмейген кюйде , амма гьакъылда гьакъылбалыкъ болгъан адамлар йимик болугъуз !
46014021	Мусаны Къанунунда Раббибиз булай айтды чы : Бу халкъгъа Мен башгъа тиллер ва ят халкъланы авзу булан сёйлежекмен , амма шо заманда да олар Магъа тынгламажакълар .
46014022	Булайлыкъда , англашылмайгъан тиллерде сёйлемек Исагъа иман салгъанлар учун тюгюл , имансызлар учун бир белги . Аллагьны атындан сёйлемек буса имансызлар учун тюгюл , Исагъа иман салгъанлар учун бир белги .
46014023	Эгер Исагъа иман салгъанлар жыйылып , барысы да англашылмайгъан тиллерде сёйлемеге башласа ва шонда сизин яныгъызгъа шо тиллени англамайгъан яда имансыз адамлар гелсе , сиз гьакъылыгъызны тас этгенсиз деп айтмасмы ?
46014024	Эгер сиз барыгъыз да Аллагьны атындан сёйлей бусагъыз ва сизин арагъызгъа не болуп турагъанны англамайгъан яда имансыз бир адам гелсе , сёйленеген бары да сёзлер ону гюнагьлы ва айыплы экенине тюшюндюрежек .
46014025	Шолайлыкъда , ону юрек сырлары ачылажакъ , о баш уруп Аллагьгъа сужда этежек ва : « Гертилей де , Аллагь сизин арагъызда ! » — деп айтажакъ .
46014026	Шондан не натижа чыгъарма тюше , къардашларым ? Сиз бирче жыйылгъанда , биригизники алгъыш йырыгъыз , башгъагъызныки насигьатыгъыз , биревнюки Аллагьдан гелеген англаву , биревнюки англашылмайгъан тиллердеги хабары , биревнюки шо хабарны англатыву болсун . Тек бары зат Исагъа иман салгъанланы жыйынын къурашдырмагъа тарыкъ .
46014027	Бирев англашылмайгъан тилде сёйлеме къарай буса , эки яда инг кёбю уьч адам гезик булан сёйлемеге , бириси буса сёйленеген затны англатмагъа герек .
46014028	Эгер арагъызда шо тилни англатып болагъан гиши ёкъ буса , сиз жыйылгъан заманда , англашылмайгъан тилде сёйлеме сюйген адам сёйлемей турсун , янгыз оьз оьзю ва Аллагь булан сёйлесин .
46014029	Аллагьны атындан сёйлейгенлерден де эки яда уьч адам сёйлесин , къалгъанлары буса сёйлеген затлагъа тергев этсин .
46014030	Эгер де олтургъанланы арасындан кимге буса да биревге бирден Аллагьдан англав гелип къалса , шо заман биринчиси токътап къалсын .
46014031	Барын да не затгъа буса да бир затгъа уьйретмек ва барын да ругьландырмакъ учун , сиз барыгъыз да гезик булан Аллагьны атындан сёйлеме боларсыз .
46014032	Аллагьны атындан сёйлеме савгъаты булангъы адамлар шо савгъатына ёлбашчылыкъ этип бола .
46014033	Неге тюгюл де , Аллагь низамсызлыкъны тюгюл , парахатлыкъны Аллагьыдыр . Исагъа иман салгъанланы бары да жыйынларында болагъаны йимик ,
46014034	къатынлар сёйлемей турсунлар . Оланы сёйлемеге ихтияры ёкъ . Олар , Мусаны Къанунунда язылгъан кюйде , таби болма гереклер .
46014035	Эгер олар бир затны билмеге сюе буса , уьйлеринде эрлерине сорасынлар . Исагъа иман салгъанланы жыйынларында къатынлагъа сёйлемек айып .
46014036	Аллагьны каламы башлап , коринфлилер , сизден чыкъгъан яда о янгыз сизге етишип къалгъан деп ойлашамысыз ?
46014037	Оьзюн пайхаммар яда оьзюнде Ругьну гючю бар деп гьисап этеген гьар адам къабул этип къойсун : мен сизге язагъан затларым Оьзю Раббибизни буйругъудур .
46014038	Эгер де къабул этмей буса , оьзю де къабул этилмес .
46014039	Булайлыкъда , къардашларым , Аллагьны атындан сёйлемеге талпыныгъыз , англашылмайгъан тиллерде сёйлемекни де гери урмагъыз .
46014040	Амма бары да затда низам болмагъа герек , бары да зат оьз еринде ва заманында болмагъа герек .
46015001	Къардашларым , сизге мен билдирген , сиз оьзюн кюрчю гьисапда къабул этген Сююнч Хабарны бирдагъы керен эсигизге салмагъа сюемен .
46015002	Эгер мен сизге билдирген сёзлерден тайышмай турсагъыз , Сююнч Хабарны кёмеги булан къутгъарылмагъа болурсуз , ёгъесе сизин иманыгъыз негьакъдыр .
46015003	Оьзюм алгъан затны инг агьамиятлысын башлап мен сизге бердим : Сыйлы Язывларда язылгъан кюйде , Месигь бизин гюнагьларыбыз учун оьлюп гетди .
46015004	О гёмюлдю , уьчюнчю гюн буса , Сыйлы Язывларда язылгъан кюйде , тирилди .
46015005	Месигь Петерге , сонг Оьзюню он эки де якъчысына гёрюндю .
46015006	Мундан сонг бир вакътини ичинде О Оьзюню беш юзден де артыкъ якъчысына гёрюндю . Оланы кёплери бугюн де яшап туралар , бирлери буса гечингенлер .
46015007	Сонг О Якъубгъа ва бары да элчилерине гёрюндю .
46015008	Лап ахырда чакъсыз тувгъан бир яш йимик болгъан магъа да гёрюндю .
46015009	Мен элчилени инг гиччисимен ва элчи деген атгъа да лайыкълы тюгюлмен , неге тюгюл де мен Исагъа иман салгъанланы гьызарлап тургъан бир адам эдим .
46015010	Амма , Аллагьны яхшылыгъындан , мен сиз гёреген кюйдемен . О магъа этген яхшылыкъ негьакъ болмады . Мен элчилени барындан да кёп загьмат тёкдюм , гертисин айтсам чы , мен тюгюл , Аллагьны менде болгъан яхшылыгъы загьмат тёкдю .
46015011	Гьасили , мен этдимми , олар этдими — башгъа тюгюл , биз барыбыз да шолай билдиребиз , сиз де шо уьйретивюбюзге иман салдыгъыз .
46015012	Шолай буса , биз билдиреген кюйде , Месигь оьлюмден тирилген сонг , сизин арагъыздан бирлеригиз оьлюлер тирилмей деп нечик айтып боласыз дагъы ?
46015013	Эгер оьлюлер тирилмей буса , Месигь де тирилмеген .
46015014	Эгер Месигь тирилмеген буса , биз этеген иш де бош , сизин иманыгъыз да бош зат .
46015015	Шолай болгъанда , биз Аллагьны гьакъында ялгъан сёйлейген болуп чыгъабыз , неге тюгюл де О Месигьни оьлюмден тирилтген деген хабарны билдиребиз . Эгер оьлюлени тирилмеклиги болмай буса , Аллагь Месигьни де тирилтмеге болмас эди .
46015016	Эгер оьлюлер тирилмей буса , Месигь де тирилмеген .
46015017	Эгер Месигь тирилмеген буса , сизин иманыгъыз да бош , гюнагьларыгъыз да гьали де гечилмеген .
46015018	Булай болгъанда , Месигьге иман салып оьлгенлер де даимге ёкъ болгъан .
46015019	Эгер биз янгыз бу яшав учун Месигьге умут эте бусакъ , бары да адамлардан инг насипсизлери биз болуп чыгъар эдик .
46015020	Амма Иса Месигь оьлюмден тирилди ! Оьзю де оьлгенлени инг биринчиси болуп тирилди .
46015021	Оьлюм бу дюньягъа бир адамдан таба гелгени йимик , тирилив де бир башгъа адамдан таба гелген .
46015022	Адам булан ортакъчы болгъанлар бары да оьлегенде йимик , Месигь булан ортакъчы болгъанланы да бары да яшавгъа къайтарылажакъ .
46015023	Амма гьариси оьз гезиги булан болажакъ : башлап Месигь , О гелгенден сонг , Онуки болгъанлар тирилежеклер .
46015024	Сонг ахыр заман болажакъ . Месигь бары да ругь гьакимлени , башчыланы ва гючю булангъыланы ёкъ этгенде , гьакимлигин Атабыз Аллагьгъа тапшуражакъ !
46015025	Бары да душманларын аякъ тюбюне салып янчгъынча , О гьакимлик этмеге герек болажакъ .
46015026	Ёкъ этилежек ахырынчы душман оьлюмдюр .
46015027	Неге тюгюл де , Сыйлы Язывларда язылгъан кюйде , О « бары да затны аякъ тюбюне салажакъ » . « Бары да затны » дейгенде , бары да затны Месигьге таби этген Аллагьдан башгъа бары да зат экени ачыкъ .
46015028	Бары да зат Огъар таби этилгенден сонг , Уланы да бары да затны Оьзюне таби этген Аллагьгъа таби болажакъ . Шондан сонг Аллагь бары да затгъа толу кюйде гьакимлик этежек .
46015029	Эгер де шо шолай болмагъан буса , неге инсанлар оьлгенлер саялы , сувгъа чомдуртуп , оьзлени Аллагьгъа тапшурта дагъы ? Эгер де оьлгенлер тирилмей буса , олар саялы оьзлени шолай Аллагьгъа тапшуртма негер тарыкъдыр дагъы ?
46015030	Биз не учун яшавубузну гьар сагьатда къоркъунчлукъгъа тарытабыз ?
46015031	Мен гьар гюн оьлюмню алдында токътайман . Къардашларым , Раббибиз Иса Месигьни алдында сизин булан болагъан оьктемлигим булан ант этемен !
46015032	Мени мурадым инсанланыки йимик болгъан буса , мен Эфесдеги къыр жанлар булан ябушуп не эте эдим дагъы ? Магъа ондан не пайда бар ? Эгер де оьлгенлер тирилмей буса , « ашайыкъ ичейик , тангала биз оьлебиз чи ! »
46015033	Вёрегиз , алданып къалмагъыз : « Яман ёлдашлар инсанны терс ёлгъа салар » .
46015034	Тийишли кюйде эсигизни табыгъыз ва гюнагь иш этмегиз . Мен муну сизин илыкъдырайым деп айтаман , неге тюгюл сизин бирлеригиз Аллагьны танымай .
46015035	Амма биревлер : « Оьлюлер нечик тирилежек ? Оланы къаркъаралары нечик болажакъ ? » — деп сорай болмагъа ярай .
46015036	Шолай сорамакъ гьайгевлюкдюр ! Гьар урлукъ чыкъмакъ учун , бир алдын оьлме герек !
46015037	Сиз чачагъан заманда , оьсюмлюкню оьзюн тюгюл , янгыз ону урлугъун , будайны яда башгъа бир оьсюмлюкню урлугъун чачасыз чы .
46015038	Аллагь шо урлукъгъа Оьзю сюйген кюйде къаркъара бере . О да гьар урлукъгъа оьзюню къаркъарасын бере .
46015039	Бары да къаркъаралар бир йимик болмай . Инсанланы къаркъарасы гьайванланыки йимик тюгюл , гьайванланы къаркъарасы къушланыки йимик тюгюл , къушланыки де балыкъланыки йимик тюгюл .
46015040	Кёкдеги къаркъаралар да бар , дюньядагъы къаркъаралар да бар . Кёкде болагъанларыны сан ягъы ва гёзеллиги башгъа , дюньяда болагъанларыныки де башгъа .
46015041	Гюнешни шавласыны гёзеллиги башгъа , айныки башгъа , юлдузланыки де башгъа . Шавла якъдан юлдуз да юлдуздан башгъа .
46015042	Оьлгенлени тириливю булан да тап шо кююнде бола : къаркъара чирийген гьалында гёмюле — янгыргъан гьалында тирилип къала ; тёбен этилген гьалында гёмюле — макътавлу гьалында тирилип къала ; гючсюз гьалында гёмюле — гючлю гьалында тирилип къала .
46015043	
46015044	Табиатдагъы къаркъара болуп гёмюлер — ругь къаркъара болуп тирилер . Табиатдагъы къаркъара болгъан сонг , ругь къаркъара да бар .
46015045	Сыйлы Язывларда булай язылгъан : « Биринчи инсан болгъан Адам яшайгъан жан болду » . Ахырынчы Адам буса яшав береген бир Ругь болду .
46015046	Амма башлап арагъа чыкъгъан ругь инсан тюгюл . Башлап арагъа чыкъгъан къаркъаралы инсан , сонг чыкъгъаны буса — ругь инсан .
46015047	Биринчи Адам ерден , демек топуракъдан , экинчи Адам буса кёклерден гелген .
46015048	Топуракъдан болгъан адам нечик буса , дюньядагъы болгъанлар да шолайдыр . Кёклерден болгъан Адам нечик буса , кёклердеги болгъанлар да шолай .
46015049	Биз топуракъдан болгъангъа нечик ошай бусакъ , кёклерден болгъан Адамгъа да шолай ошажакъбыз .
46015050	Сизге айтма сюегеним , къардашларым , ерде этден ва къандан болгъан къаркъаралар Аллагьны гьакимлигини тюбюне тюшмес , шолай чирийген затлар чиримейгенлерини вариси болуп болмас .
46015051	Сизге бир сырны ачайым : биз барыбыз да оьлмежекбиз . Амма бирден , гёз юмуп , гёз ачгъынча , мюгьлетде ахырынчылай сюр чалагъанда , алышынажакъбыз . Сюр чалынажакъ ва оьлюлер чиримеген гьалында тирилежек , биз де алышынажакъбыз .
46015052	
46015053	Неге тюгюл де , бютюн чирийген къаркъаралар чиримейген гьалгъа , оьлюмге тарылагъан къаркъаралар оьлюмсюз гьалгъа гирежек .
46015054	Чирийген ва оьлюмге тарылагъан къаркъаралар чиримейген ва оьлюмсюз гьалгъа гиргенде буса : « Оьлюмню уьстюнлюк ютуп къойду » , — деп Сыйлы Язывларда язылгъан сёзлер гьакъ болуп чыгъажакъ !
46015055	Гьей оьлюм ! Сени уьстюнлюгюнг къайда ? Гьей оьлюм ! Сени жан ачытдырагъан огъунг къайда ?
46015056	Жан ачытдырагъан гючню оьлюм гюнагьдан алгъан . Гючню буса гюнагь Къанундан алгъан .
46015057	Тек Аллагьгъа шюкюрлюк болсун ! О бизге Раббибиз Иса Месигьден таба уьстюнлюкню берди .
46015058	Булайлыкъда , гьей сююмлю къардашларым , Раббибизни ёлунда къатты кюйде токътагъыз . Оьзюгюзню даим Раббибизге къуллукъ этивге толу кюйде багъышлагъыз , неге тюгюл сиз О учун тёкген къыйыныгъыз бошуна гетмежегин билесиз .
46016001	Гьали Аллагьны халкъына кёмек учун акъча жыйывну гьакъында бир нече сёз айтайым . Исагъа иман салгъанланы Галатиядагъы жыйынларына мен буюргъан кюйде сиз де этерсиз .
46016002	Гьар биригиз жуманы биринчи гюнюнде оьзюню къазанчына гёре артгъа акъча салсын . Мен гелген заманда жыйып айланмасын учун , шону оьзюню янында сакълап турсун .
46016003	Мен гелеген замангъа бир нече адамны айырыгъыз . Ерусалимдегилер билсин деп , мен шо адамлар кимлер экенни англатагъан кагъызлар язарман ва оланы жыйылгъан садагъа булан Ерусалимге йиберермен .
46016004	Эгер магъа да шонда бармагъа тийишли болса , олар булан мен де барарман .
46016005	Македониядан оьтгенде , мен сизин ягъыгъызгъа гележекмен , неге тюгюл де мен Македониядан оьтме къарайман .
46016006	Балики , яныгъызда бир нечакъы заман къалырман яда къышны чыгъарырман . Сонг барагъан ериме бармагъа сиз магъа кёмек этерсиз .
46016007	Мен гьали сизин яныгъызгъа ёл уьстюнде гелип гетмейим деп токъташгъанман . Шо оьтесиз аз замангъа гелмек болур эди . Аллагь буюрса , сизин булан бираз къолай заман турмагъа умут этемен .
46016008	Эфесде мен Пентикост байрамгъа ерли къалажакъман .
46016009	Неге тюгюл де , ишибизни этмек учун онда уллу имканлыкъ ачылгъан , амма магъа къаршы чыгъагъанлар да чы кёп .
46016010	Эгер Тимофей сизин яныгъызгъа гелсе , сизин арагъызда огъар парахат ва къоркъунчсуз болсун учун , тергев этигиз . Мени йимик , о да Раббибизни ишин кюте .
46016011	Бирев де ону тёбен гёрмесин . Сонг о мени яныма гелип болсун учун , ону эсенликде аманлыкъда ёлгъа салыгъыз . Оьзге иман къардашларыбыз булан мен ону гелмеклигин къаравуллап тураман .
46016012	Иман къардашыбыз Аполлосгъа оьзге иман къардашларыбыз булан бирге сизин яныгъызгъа барсын деп мен бек тиледим . О гьали бармагъа сюймей эди , амма оьзюне онгайлы болгъан заманда гележек .
46016013	Сакъ болугъуз , иманыгъызда къатты кюйде туругъуз , тартынмагъыз ва гючлю болугъуз !
46016014	Этеген бары да затыгъызны сююв булан этигиз .
46016015	Стефанасны ва ону уьюндегилерин сиз таныйсыз . Олар Агьаяда башлап Исагъа иман салгъанны ва оьзлени Аллагьны халкъына къуллукъ этивге багъышлагъанны да сиз билесиз . Мен сиз оьзюгюз шолай адамлагъа ва Аллагьгъа къуллукъ этип загьмат тёгеген гьар биревге таби болгъаныгъызны сюемен .
46016016	
46016017	Мен Стефанасны , Фортунатны ва Агьайикни гелмеклигине сююнемен . Олар магъа сизин орнугъузну тута .
46016018	Олар мени де , сизин де ругьларыбызны гётерди . Булайлар , гертилей де , макътавгъа лайыкълы .
46016019	Исагъа иман салгъанланы Асиядагъы жыйынлары сизге саламлар йиберелер . Акила булан Прискила ва оланы уьюнде жыйылагъан иман къардашларыбыз сизге Раббибизни гьюрметинден йылы саламлар йибере .
46016020	Мундагъы бары да иман къардашларыбыздан да сизге саламлар бар . Бир биригиз булан къардашлар йимик къысып къучакълашып саламлашыгъыз .
46016021	Мен , Павел , бу саламларымны сизге оьз къолум булан яздым .
46016022	Раббибизни сюймейгенлеге налатлар болсун . « Мараната ! »
46016023	Раббибиз Исаны рагьмусу сизин булан болсун .
46016024	Мени сюювюм де Иса Месигь булан бирликде сизин булан болсун .
47001001	Аллагь буюруп , Иса Месигьни элчиси болгъан мен Павелден ва иман къардашыбыз Тимофейден Исагъа иман салгъанланы Коринфдеги жыйынына ва Аллагьны Агьая вилаятдагъы бары да халкъына салам !
47001002	Атабыз Аллагьдан ва Раббибиз Иса Месигьден сизге рагьму ва парахатлыкъ болсун !
47001003	Раббибиз Иса Месигьни Аллагьына ва Атасына макътавлар болсун ! Аллагь рагьмуну Атасыдыр ва маслагьатчыдыр .
47001004	Къайгъысы булангъылагъа биз маслагьат этип болсун деп , бары пашманлыкъларыбызда Аллагь бизге маслагьат эте . Аллагь бизге берген маслагьат этив булан биз олагъа да маслагьат этип болабыз .
47001005	Бизге , гертилей де , Месигь чекген азапларда нечакъы ортакъчылыкъ этмеге тюше буса , Аллагь да Месигьден таба шончакъы бизге маслагьат этип тура .
47001006	Яшавда биз къыйынлыкълар гёре бусакъ , шо сизге маслагьат этилсин учун ва сиз къутгъарылсын учун . Эгер Аллагь бизге маслагьат эте буса , шо да сизге маслагьат этмек учун , неге тюгюл де бизге башдан гечирме тюшеген къыйынлыкъланы сизге де чыдамлы кюйде башдан гечирмеге шо кёмек этежек .
47001007	Бизин сизге бакъгъан якъдагъы умутубуз буса бек : сизин булан бирче ортакъ азап чегивлерибизден къайры , ортакъ маслагьатыбыз да барны биз билебиз .
47001008	Къардашларым , Асияда бизин башыбыздан гетген къыйынлыкъланы сиз де билгенигизни сюебиз . Онда о даражада къыйын эди чи , биз гьатта сав къаларбыз деп де умут этмей эдик .
47001009	Бизге оьлюм дуван этилген йимик гёрюне эди . Амма шолай биз оьзюбюзге аркъа таяп болсун учун тюгюл , оьлюлени тирилтеген Аллагьгъа аркъа таяп болсун учун болду .
47001010	О эди бизин къоркъунчлу оьлюмден къутгъаргъан . Энниден сонг да къутгъаражакъ Одур ! Аллагь бизин бирдагъы да къутгъаражакъ деп , Ону булан умутубузну байлайбыз , неге тюгюл де этеген дуаларыгъыз булан сиз де бизге кёмек этесиз . Шо заман бизин учун кёп санавда этилген дуалагъа жавап гьисапдагъы Аллагьны рагьмусу саялы кёплер Огъар шюкюр этежек .
47001011	
47001012	Биз не зат булан оьктем болабыз ? Айрокъда сизге бакъгъан якъда бу дюньяда оьзюбюзню Аллагьдан гелеген ачыкълыкъ ва гьакъ юреклик булан тутагъанлыкъда намусубуз бизге юк болуп токътай . Биз инсан гьакъылына тюгюл , Аллагьны рагьмусуна аркъа таяйбыз .
47001013	Биз сизге охуп англап болмас йимик бир зат да язмайбыз . Энни аз маз англагъаныгъыз йимик , сиз бизин толу кюйде де англар деп умут этемен . Шо заман Раббибиз Исаны къайтып гележек гюнюнде биз сизин булан не даражада оьктем болажакъ бусакъ , сиз де шо даражада бизин булан оьктем болажакъсыз .
47001014	
47001015	Муна шо саялы шогъар инанагъан гьалымда , сиз эки къабат пайда алсын деп , мен башлап сизин яныгъызгъа гелме токъташдым .
47001016	Македониягъа барагъан ёлумда сизин яныгъызгъа гелме къастым бар эди . Сонг , къайтывда , сиз мени Ягьудеягъа сапаргъа гьазирлеп болсун учун , яныгъызгъа гелме сюе эдим .
47001017	Мен шолай иш гёреген заманда , шону сай гьакъыллылыгъымдан этдимми дагъы ? Яда мен хыялларымны бу дюньягъа хас болагъан кюйде бир вакътини ичинде « дюр , дюр » ва « тюгюл , тюгюл » деп айтагъанда йимик ойлашып къарайман деп эсигизге гелеми ?
47001018	Амма Аллагь аминдир ва О — бир вакътини ичинде биз сизге « дюр » ва « тюгюл » деп бир заманда да айтмажагъыбызгъа шагьат .
47001019	Мен , Сила ва Тимофей сизин арагъызда билдирип тургъан Аллагьны Уланы Иса Месигьге бакъгъан якъда гьеч бир мекенсизлик ёкъ . Месигьде янгыз « дюр » деген зат бар .
47001020	Аллагь нече керен сёз берсе де , Оьзю Месигь — бары затгъа « дюр » деген жавап ! Муна шо саялыгъа биз Месигьден таба Аллагьны макътавлугъу учун « Амин ! » деп къычырабыз .
47001021	Бизин де , сизин де Месигь булан бирликде беклешдиреген О — Аллагь . Бизин танглагъан да О .
47001022	Биз Оьзюнюки экенни гёрсетмек учун , Аллагь бизин мюгьюрю булан белгиледи , юкчю гьисапда юреклерибизге Ругьун салды .
47001023	Мен Коринфге гьали болгъунча гелмегеним янгыз сизин къызгъанагъаным саялы . Шогъар шагьатлыкъгъа мен Аллагьны чакъыраман ва жаным булан ант этемен .
47001024	Биз сизин иманыгъызгъа башчылыкъ этип турмайбыз чы . Иманыгъызда сиз къатты кюйде токътагъаныгъызны биз билебиз . Янгыз къуванчыгъыз учун биз сизин булан бирче загьмат тёгебиз .
47002001	Шо саялы да мен сизин яныгъызгъа дагъы гелип , дерт гелтирип турмайым деп токъташдым .
47002002	Неге тюгюл де , эгер де мен сизге дерт гелтирсем , шо заман мен оьзюн пашман этген адамдан къайры , мени ким сююндюрежек ?
47002003	Къайтып гелгенде , мени сююндюрме тарыкълар мени пашман этмесин деп , мен де о гьакъда яздым . Неге тюгюл де , мен сююнежек болсам , сиз де барыгъыз да сююнежегигизге инанаман .
47002004	О гьакъда мен сизге толу юрегимни салып , къайгъыдан , дертден толуп , гёзьяшларым агъыла туруп яздым . Сизин дертге салмакъ учун тюгюл , мени сизге бакъгъан якъдагъы сюювюмню зорлугъун сиз билсин деп яздым .
47002005	Эгер де ким буса да бирев мени кепимни бузду буса да , о меникин тюгюл , аз маз буса да ( къопдуруп айтма чы сюймеймен ! ) сизин барыгъызны да кепин бузду .
47002006	Огъар чы о оьзю сизин кёплеригизден гёрген такъсыр да таманлыкъ этежек эди .
47002007	Гьали буса , о адам къайгъыгъа батып юрюмесин учун , ондан гечип къоюгъуз ва ону гёнгюн алыгъыз .
47002008	Ялбарып тилеймен сизге : огъар бакъгъан якъда сюювюгюзню гёрсетигиз .
47002009	Сиз бары да затларда тынглавлу болурмусуз — мен сизге шону сынап къарамакъ учун яздым .
47002010	Гьали сиз кимден гече бусагъыз , мен де шондан гечемен . Мен гечген затны чы ( эгер де гертиден де магъа гечме зат бар буса ) , бизин Иблисге алдатма къоймасын учун , Месигьни алдында сизин хатиригизден гечдим . Иблисни мурадын буса биз яхшы билебиз .
47002011	
47002012	Месигьни гьакъындагъы Сююнч Хабарны билдирмек учун , мен Троадагъа гелген заманда , магъа Раббибизни иши учун ёл ачылды .
47002013	Амма шонда иман къардашым Титни тапмагъаным саялы , юрегим рагьатлыкъ тапмады . Шогъар гёре , мен олар булан савболлашып , Македониягъа бармагъа деп ёлгъа тюшдюм .
47002014	Амма Аллагьыбызгъа шюкюрлюк болсун ! О гьар заманда да бизин Месигь булан бирликде уьстюнлюкге багъып алып юрюй . Месигьни гьакъындагъы билимни Аллагь бизден таба бары да ерде арив ийисли зат йимик арагъа чыгъара .
47002015	Неге тюгюл де , къутгъарылывну ёлундагъыланы ва оьлюмню ёлундагъыланы арасында биз Аллагьыбызгъа Месигь къурбан этеген арив ийисли затгъа ошайбыз .
47002016	Оьлюмню ёлундагъылары учун биз оьлюмню ийисибиз , къутгъарылывну ёлундагъылары учун яшавну ийисибиз . Шолай болмагъа дагъы ким бажарып болур ?
47002017	Бир кёплер йимик , биз Аллагьны каламын оьзюбюзню пайдабыз учун билдирип айланмайбыз чы . Биз Аллагь йиберген адамлар гьисапда , Месигь булан бирликде Ону алдында гьакъ герти затны сёйлейбиз .
47003001	Биз дагъы да оьзюбюзню оьзюбюз яхшы янындан танытмагъа сама къарамайбызмы ? Бизин де , башгъаланы йимик — сизге болсун яда сизден болсун — ким экенибизни танытагъан кагъызлагъа къарагъан ерибиз бармы дагъы ?
47003002	Сиз бизин юреклерибизде язылгъан , бютюн инсанлар таныйгъан ва охуйгъан кагъызыбызсыз !
47003003	Сиз Месигьни кагъызы экенигиз бары халкъгъа гёрюнюп тура , о кагъыз бизин къуллукъ этивюбюзню яхшылыгъындан язылгъан . Шакъы булан да тюгюл , герти Аллагьыбызны Ругьу булан . Ташгъа къазылып язылгъан Къанунну язывлары булан да тюгюл , адамланы юреклеринде язылгъан язывлар булан .
47003004	Шону биз Аллагьны алдында Месигьден таба инамлыкъ булан токъташдырмагъа болабыз .
47003005	Не буса да бир затны оьзюбюзнюки деп гьисаплап болагъаныбыз саялы да тюгюл , бизин не затгъа буса да бир затгъа бажарывлугъубуз бар саялы . Ёкъ , бизин бажарывлугъубуз Аллагьдандыр .
47003006	О бизин язылгъан Къанунгъа тюгюл , Ругьгъа асаслангъан янгы разилешивню къуллукъчулары болма бажарывлу этди . Язылгъан Къанун оьлтюрер , Аллагьны Ругьу буса яшав берер .
47003007	Сёзлери ташгъа къазылып язылгъан Къанун макътавлукъда берилген эди . Шо вакътиде исрайыллылар Мусаны нюрленген бетине къарап болмай эди . Мусаны бетини нюрленгени буса заманлыкъ зат эди . Оьлюм гелтиреген Къанунгъа гёре къуллукъ этив шолай макътавлукъгъа кюрчюленген буса , Аллагьны Ругьуна гёре къуллукъ этив дагъы да артыкъ макътавлу болмай болармы дагъы ?
47003008	
47003009	Эгер де такъсырлавгъа элтеген Мусаны Къанунуна къуллукъ этив макътавлукъ булан шавлаланып къалгъан буса , Аллагьны ягъындан къабул этивге элтеген къуллукъ этивню макътавлары нече керенлер артыкъ болар экен дагъы ?
47003010	Шо заман макътав булан къуршалгъан зат гьалиги макътавлукъ булан тенглешдирилмеге бажарылмай .
47003011	Заманлыкъ макътав шолай уллу болгъан сонг , даимлик макътав нечик уллу болма герек !
47003012	Шолай умутубуз бар экенибиз саялы да , биз ачыкъдан ва тартынмай сёйлейбиз .
47003013	Сёнюп барагъан шо шавлагъа исрайыллылар къарамасын деп , бетин перде булан яшыргъан Муса йимик де тюгюлбюз .
47003014	Оланы гьакъылы да тунукълашгъан эди . Мусаны Къанунун охуйгъанда , шо перде гьалиге ерли де яшырылып тура . Шо пердени янгыз Месигьге бакъгъан якъдагъы имандан таба тайдырмагъа бола .
47003015	Бугюнге ерли де Мусаны Къануну охулагъанда , ягьудилени юреклери перде ябулгъанда йимик яшырылгъан .
47003016	Амма инсан Раббибизге бакъгъанда , шо перде тая .
47003017	Шо Раббибиз Ругьдур , Раббибизни Ругьу бар ерде эркинлик де бар !
47003018	Биз буса барыбыз да , бетлерибизни перде булан япмайлы , Раббибизни макътавлугъуну шавласын гюзгюде йимик гёребиз ва Оьзюне ошай туруп ва ярыкъ макътавлукъ булан бирден бир шавлалана туруп тюрленебиз . Шону Раббибизни Ругьу эте .
47004001	Муна шо саялы биз , Аллагь Оьзюню рагьмулулугъундан оьзлеге шолай къуллукъну инанып тапшургъанлар , ругьдан тюшмейбиз .
47004002	Биз илыкълыгъы себепли болуп яшырылгъан бары да ишлени гери урабыз . Ялгъан айтмайбыз ва Аллагьны каламын къалплашдырмайбыз . Терсине , Аллагьны алдында биз гьакъ гертиликни билдиребиз . Бизин инсанлардан яшырылгъан гьеч затыбыз ёкъ .
47004003	Эгер биз билдиреген Сююнч Хабар яшырылгъан буса да , о оьлюмню ёлу булан барагъанлар учун яшырылгъан .
47004004	Бу дюньяны аллагьы болгъан иблис имансызланы гьакъылын тунукълашдыргъан . Шоллукъда , олар Аллагьны келпети болгъан макътавлу Месигьни гьакъындагъы Сююнч Хабарны шавласын гёрмеге болмайлар .
47004005	Биз оьзюбюзню гьакъыбызда тюгюл чю , Иса Месигьни Раббибиз экенни гьакъында ва Иса учун сизин къуллукъчуларыгъыз экенибизни гьакъында билдиребиз .
47004006	Неге тюгюл де : « Къарангылыкъдан ярыкъ берилме башлансын » , — деген Аллагь бизин юреклерибизде ярыкъ берме башлады . Иса Месигьден таба О юреклерибизни Оьзюню макътавлугъуна тюшюнювню ярыгъы булан шавлаландырып къойду .
47004007	Амма биз , шо хазнагъа ес болгъанлар , янгыз чыны савутларбыз . Шо саялы да шо оьлчевсюз къудрат бизден тюгюл , Аллагьдан гелегени ачыкъ .
47004008	Бизге бары да якълардан гюч этелер , амма бизин янчып болмайлар . Биз бек бузукъ гьалдабыз , буса да умутсуз тюгюлбюз .
47004009	Бизин гьызарлайлар , амма Аллагь бизин ташламай . Биз сюрюнсек де , амма дагъылмайбыз .
47004010	Исаны яшаву къаркъарабызда ачыкъ кюйде гёрюнсюн учун , биз Ону оьлюмюн даим оьзюбюзню къаркъарабызда алып юрюйбюз .
47004011	Исаны яшаву да бизин оьлюмге тарылагъан къаркъараларыбызда оьзюн гёрсетсин учун , бизин , савланы , даим О учун оьлюмге тарыталар .
47004012	Бизде — оьлюм , сизде буса яшав гьаракат эте .
47004013	Амма Сыйлы Язывларда оьзюню гьакъында : « Мен иман салдым ва шо саялы да сёйлеме башладым » , — деп язылгъан бир йимик иманыбыз болгъан сонг , биз иман салабыз ва шо саялы да сёйлейбиз .
47004014	Аллагь Раббибиз Исаны тургъузгъанны ва бизин де тургъузажакъны билебиз . Шо заман Аллагь бизин сизин булан Оьзюню алдына салажакъ .
47004015	Неге тюгюл де , бизин бары да къыйналывубуз сизин учун , Аллагьны рагьмусу кёп адамлагъа етишсин учун . Шо заман олар Аллагьгъа шюкюрлюк этежек , шону натижасында Ону макътавлугъу артажакъ .
47004016	Муна шо саялы биз ругьдан тюшмейбиз . Къаркъарабыз дёне буса да , ругьубуз гюн сайын янгыра .
47004017	Неге тюгюл де , бизин енгил , аз заманлыкъ къыйналывубуз бизге зор , даимлик , бизин къыйналывубуздан оьлчевсюз артыкъ макътавлукъну гелтире .
47004018	Биз гёрюнеген затлагъа тюгюл , гёрюнмейген затлагъа гёз къаратабыз , неге тюгюл де бары да гёрюнеген затлар — заманлыкъ затлар , гёрюнмейгенлери буса — даимлик затлар .
47005001	Биз шу затны билебиз : бизин дюньядагъы уьюбюз , демек къаркъарабыз бузулгъанда , кёклерде башгъа уьюбюз , демек даимлик къаркъарабыз болажакъ . Шо уьйню инсанлар къурмагъан , Аллагь къургъан .
47005002	Гьалиге буса биз аччы кюйде агь урабыз : кёклердеги шо даимлик къаркъарагъа къачан гирер экенбиз деп къаравуллап турабыз .
47005003	Онда гирген сонг , биз дагъы ялангъач болмажакъбыз .
47005004	Бу дюньядагъы къаркъарабыздан магьрюм къалма сюегенибиз учун тюгюл , оьлюмге тарылгъан затны даимлик яшав ютсун деп , кёклердеги къаркъараны алма сюегенибиз учун .
47005005	Аллагь бизин шону учун яратды . Оьзю берген ваъдасын кютежеклигине О бизге юкге Оьзюню Ругьун берди .
47005006	Шо саялы биз даим хошлубуз , дюньядагъы къаркъарабызда яшап турагъан чакъы , Раббибизден йыракъда экенибизни билебиз .
47005007	Дюньяда биз гёрегенибизге гёре тюгюл , иманыбызгъа гёре яшайбыз .
47005008	Шо саялы биз даим хошлубуз ва , къаркъараларыбыздан чыгъып , Раббибиз булан бирче даимлик уьюбюзде яшамакъны яхшы гёребиз .
47005009	Биз Ону булан бусакъ да яда дюньядагъы къаркъарабызда яшап тура бусакъ да , бары да затдан артыкъ Огъар ярама сюебиз .
47005010	Неге тюгюл де , бизге барыбызгъа да Месигьни алдында дуванда токътамагъа тюшежек . Шо заман гьариси бу дюньядагъы къаркъараны ичинде яшагъанда этген яхшы ва яман ишлери учун тийишлисин алажакъ .
47005011	Биз Раббибизден къоркъагъаныбыз саялы , гьакъ гертиликге инансын деп , инсанланы да мюкюр этме къарайбыз . Биз ким экенибиз Аллагьгъа белгили , шо сизге де белгилидир деп умут этемен .
47005012	Биз сизин алдыгъызда макътанмагъа къарамайбыз . Юрегини ичиндеги тюгюл , тышдан гёрюнеген затлары булан макътанмагъа къарайгъан бир тайпалагъа жавап берип болсун деп , сизге бизин булан макътанмагъа имканлыкъ беребиз .
47005013	Эгер гьакъылдан тайышгъан бусакъ — Аллагь учундур , сав гьакъыллы бусакъ — сизин учундур .
47005014	Бизге Месигьни сюювю ёлбашчылыкъ эте . Неге тюгюл де , бары да инсанлар учун бир Инсан оьлдю , шо саялы бары да инсанлар оьлдюлер деп токъташдырдыкъ .
47005015	Яшайгъанлар оьзлер саялы тюгюл , оьлген ва оьлюмден тирилген Месигь саялы яшасын учун , Месигь бары да инсанлар учун оьлдю .
47005016	Энни биз биревню де инсан оьлчевлерине гёре танымайбыз . Бир заманларда биз Месигьге де шо гёзден къарай эдик , гьали буса къарамайбыз .
47005017	Шо саялы ким Месигьге иман салгъан буса , о янгы яратывдур . Эсги затлар битди , бары да зат янгыртылды !
47005018	Булар барысы да Аллагьдан . Месигьден таба О бизин Оьзю булан ярашдырды ва шо ярашывлукъну тапшурувун бизге берди .
47005019	Мен айтагъаным , инсанланы гюнагьларын оьзлеге къаршы тутуп турмай , Аллагь Месигьден таба бары да инсанланы Оьзю булан ярашдырды . О бизге шо гьакъдагъы хабарны бары да ерде билдирме тапшурду .
47005020	Биз Месигьни вакиллерибиз ва бизден таба Аллагь инсанлагъа чакъырыв эте . Шогъар гёре биз сизге Месигьни атындан ялбарып тилейбиз : Аллагь булан ярашыгъыз .
47005021	Месигьден таба бизин къабул этмек учун , Аллагь гюнагь этмейген Месигьни бизин гюнагьларыбыз учун къурбан этди .
47006001	Биз , Аллагь булан бирликде чалышагъанлар , сизге тилейбиз : сизге савгъат гьисапда берилген Аллагьны зор яхшылыгъы негьакъ болуп къалмасын .
47006002	Аллагь Сыйлы Язывларда айтгъаны йимик : Заманы гелгенде , Мен сени эшитдим ва къутгъарылывну гюнюнде сагъа кёмек этдим . Гьали заманы гелди , къутгъарылывну гюню етишди .
47006003	Бирев де бизин къуллукъ этивюбюзге бетлев этип болмасын учун , биз биревге де тогъаслар салмайбыз .
47006004	Терсине , биз оьзюбюзню бары да затда Аллагьны къуллукъчулары йимик гёрсетебиз . Къыйынлыкъланы , тарчыкълыкъны , балагьланы , токъалавланы , туснакъланы , башгётеривлени , загьматланы , юхусуз гечелени , ачлыкъны чыдамлы кюйде башдан гечиребиз .
47006005	
47006006	Дагъы да таза юрек , англав , сабурлукъ , рагьму , Аллагьны Ругьу ва таза сююв , Аллагьны къудраты , гьакъ гертиликни сёзю булан гёрсетебиз . Биз онг къолубузгъа да , сол къолубузгъа да муъминликни савутун тутабыз .
47006007	
47006008	Биз намусгъа ва намуссузлукъгъа , бугьтангъа ва рагьмулу макътавлукъгъа гьазирбиз . Бизин ялгъанчылар деп гьисаплайлар , биз буса гьакъ юреклилербиз .
47006009	Бизин белгисиз деп гьисаплайлар , биз буса белгилибиз . Бизин оьлегенлер деп гьисаплайлар , биз буса яшап турабыз ! Бизин такъсырлайлар , амма оьлтюрюп болмайлар .
47006010	Бизин пашман этелер , биз буса гьар заман сююнебиз . Биз ярлыбыз , амма кёплени бай этебиз . Бизин бир затыбыз да ёкъ , амма бары да зат бизинки !
47006011	Гьей коринфлилер ! Биз сизге бары да затны гьакъында ачыкъдан айтдыкъ . Сизин алдыгъызда юреклерибизни ачдыкъ .
47006012	Биз чи сизин шолай сюебиз , амма сиз бизге юреклеригизни ачмайсыз .
47006013	Мен сизге авлетлериме йимик айтаман : бизге гёре болугъуз , бизге юреклеригизни ачыгъыз !
47006014	Имансызлар булан бир арбагъа егилмегиз . Муъминликни яманлыкъ булан ортакъ ери болурму ? Къарангылыкъны ярыкъ булан ортакъ ери болурму ?
47006015	Месигьни де , иблисни де арасында разилешив болуп болурму ? Иманлыны имансыз булан ортакъ ери бармы ?
47006016	Аллагьны ибадатханасыны ялгъан аллагьлар булан ортакъ ери болурму ? Биз гьакъ Аллагьны ибадатханасыбыз . Бизин гьакъыбызда Аллагь Сыйлы Язывларда айтгъаны йимик : Мен олар булан болажакъман ва оланы арасында юрюжекмен . Мен оланы Аллагьы болажакъман , олар да Мени халкъым болажакъ .
47006017	Сыйлы Язывланы башгъа еринде : Шогъар гёре оланы арасындан чыгъып тайыгъыз ва олардан айрылыгъыз , — дей Раббибиз . Мурдар затлагъа бирине де тиймегиз , Мен де сизин къабул этежекмен .
47006018	Мен сизин Атагъыз болажакъман , сиз де Мени уланларым ва къызларым болажакъсыз , — дей бары да затны Еси болгъан Раббибиз .
47007001	Сююмлю къардашларым , Аллагь бизге шолай ваъдалар этген болгъан сонг , гелигиз , къаркъараларыбызны ва ругьубузну мурдар этеген бары да затдан тазалайыкъ , къоркъув булан оьзюбюзню Аллагьгъа тапшурайыкъ .
47007002	Бизге юреклеригизни ачыгъыз ! Биз биревню де хатирин къалдырмадыкъ , биревге де яманлыкъ этмедик , биревден де оьзюбюз учун пайда ахтармадыкъ .
47007003	Мен муну сизин айыпламакъ учун айтмайман , тюгюл , яшай бусакъ да , оьле бусакъ да , сиз бизин юреклерибиздесиз деп айтгъан эдим чи мен сизге .
47007004	Мен сизге бек инанаман ва сизин булан оьктем боламан ! Магъа таман чакъы маслагьат этилген . Бары балагьларыбыз бар туруп да мен къуванчлыкъдан толуман .
47007005	Македониягъа гелгенде , бизин гьеч рагьатлыгъыбыз болмады . Бизге бары да якъдан зулму этиле эди : айланада эришивлюклер , юрекде къоркъунчлар .
47007006	Амма Аллагь янчылгъанлагъа гьар заман маслагьат эте . Шо вакъти бизин яныбызгъа Титни гелмеклиги булан О бизге маслагьат этди .
47007007	Янгыз ону геливю булан тюгюл , сиз огъар маслагьат этгенлик булан да . О магъа сиз мени нечик сагъынагъаныгъызны , нечик бек къайгъыргъаныгъызны ва нечик къаст булан мени якълама белсенгенигизни хабарлады . Шо да мени бек сююндюрдю .
47007008	Мени кагъызым сизин къайгъыртды буса да , мен сизге шолай кагъыз язгъаныма гьёкюнчлюк этмеймен . Гьатта мен сизге язгъаныма гьёкюнген эдим , неге тюгюл мени кагъызларым сизин ончакъы узакъ заман къайгъыртмагъан эди .
47007009	Амма гьали мен сююнемен . Сиз къайгъыргъаныгъыз саялы тюгюл , къайгъыргъанлыгъыгъыз товба этивге гелтиргенге сююнемен . Шо къайгъы Аллагьдан гелди , шо саялы биз сизге бир зарал да гелтирмегенбиз !
47007010	Аллагьдан гелген къайгъырыв товба этивге гелтире , о да оьз гезигинде къутгъарылывгъа себеп бола ва гьёкюнчлюкге гьеч ер къоймай . Бу дюньяны къайгъырыву буса оьлюмге элте .
47007011	Аллагьдан гелген шо къайгъырыв не этгенге къарагъыз гьали ! Нечакъы къасткъылыв , нечакъы геч деп тилевлер ! Нечакъы къазапланыв , талчыкълар , ёлукъма гьасиретлик , айыплыны такъсыргъа тартма нечик къайнар гьасиретлик ! Бу ишде айыплы тюгюл экенигизни сиз толу кюйде аян этдигиз .
47007012	Мен сизге шо кагъызны язгъан бусам да , яман иш этген гиши учун яда оьзюне яманлыкъ этилген гиши учун язмагъан эдим . Сиз бизин гьайыбызны этегенигизни Аллагьны алдында англагъаныгъызны сюе эдим .
47007013	Шо бизге маслагьат болду ! Тек шо маслагьат булан да битип къалмай . Титни къуванчына биз кёп керенлер артыкъ сююндюк ! Сиз барыгъыз да ону юрегине рагьатлыкъ салдыгъыз чы дагъы .
47007014	Ону булангъы лакъырыбызда мен сизин макътадым ва шогъар бир де уялмайман . Биз сизин макътай туруп Титге айтгъан бары да затлар герти болуп чыкъды , шону булан бирге биз сизин гьакъыгъызда айтгъан бары да зат да .
47007015	Гьали буса Тит оьзюне сиз тынглайгъан кююгюзню , нечик сиз оьзюн къоркъа , къартыллай туруп къабул этгенигизни эсге алагъанда , о гьакъ юрекден сизин яныгъызгъа багъып талпына .
47007016	Сизге аркъа таяма болагъаныма мен де сююнемен !
47008001	Къардашларым , Исагъа иман салгъанланы Македониядагъы жыйынларына Аллагь нечик рагьму этгенни де сизге айтмагъа сюемен .
47008002	Оьзлер къатты сынавлагъа тюшюп тура буса да , кёп тарчыкълыгъына да къарамайлы , оланы уллу къуванчы дазусуз чомартлыгъында ачыкъ болду .
47008003	Олар болагъан чакъы бары да затын ва болагъанындан да артыкъны бергенине мен оьзюм шагьатлыкъ этемен . Оьзлер кёп сююп берди .
47008004	Оьзлеге Аллагьны халкъына къуллукъ этме рагьму болсун деп , олар бизге ялбарып тилей эдилер .
47008005	Олар шолай иш этер деп биз бир де къаравулламай эдик . Олар инг башлап оьзлени Раббибизге , сонг буса , Аллагьны сюйгенине гёре , бизге багъышлады .
47008006	Шогъар гёре биз Титге бу рагьмулу ишни башлагъаны йимик , сизин арагъызда да ахырына етишдирсин деп тиледик .
47008007	Сизде бары да зат артыкълыгъы булан бар : иманыгъыз , сёзге усталыгъыгъыз , билимигиз , къастыгъыз , бизге бакъгъан якъдагъы сюювюгюз . Шолай болгъан сонг , сиз бу рагьмулу ишде де чомарт чыгъажакъсыз .
47008008	Мен сизге буйрукъ этмеймен , амма башгъалар этегенде йимик , адамлагъа бакъгъан сюювюгюзде сиз гьакъ юрекден чалышгъаныгъызны сюемен .
47008009	Раббибиз Иса Месигьни рагьмусун сиз билесиз . О бай эди , амма Оьзюню ярлылыгъы саялы сиз бай болсун деп , О бизин учун ярлы болду .
47008010	Бу ишде сизге этеген таклифим шудур : гетген йыл сиз янгыз берме сюегенликде биринчи болуп къалмадыгъыз , гьакъыкъатда бергенликде де биринчи болуп чыкъдыгъыз .
47008011	Гьали буса бу ишни хыялларыгъызда болгъан гьазирлик булан ва сизге имканлыкъларыгъыз береген даражада тамамлагъыз .
47008012	Эгер де сизин шолай гьазирлигигиз бар буса , Аллагьны ягъындан шо сизде ёкъ затгъа асасланып тюгюл , бар затгъа асасланып къабул этиле .
47008013	Мунда лакъыр , сизге авурлукъ да салып , мен биревлеге енгиллик этме сюегенлигимни гьакъында тюгюл , тенгликни гьакъында юрюле .
47008014	Гьалиги заманда сизин барлыгъыгъыз оланы тарчыкълыгъыны алдын алар , оьз вакътисинде оланы барлыгъы да сизин тарчыкълыгъыгъызны алдын алар . Муна шо заман тенглик болур .
47008015	Сыйлы Язывларда айтылгъаны йимик : Кёпню жыягъанны артыкъ заты болмагъан , азны жыягъанны да етишмейген заты болмагъан .
47008016	Магъа йимик , Титге де сизин гьайыгъызны этмекни юрегине салгъаны учун , мен Аллагьгъа шюкюр этемен .
47008017	Тит сизин яныгъызгъа бизин тилевюбюзню янгыз сююнч булан къабул этгени саялы тюгюл , гёнгюллю кюйде ва оьзю сююп бара .
47008018	Ону булан бирге бирдагъы иман къардашыбызны да йиберебиз . Сююнч Хабарны билдиривде ону ишине Исагъа иман салгъанланы бары да жыйынлары яхшы къыймат берелер .
47008019	Ондан къайры да , бизин булан бармагъа ва садагъа акъчаланы етишдирмеге ону Исагъа иман салгъанланы жыйынлары сайлагъан . Шо къуллукъ этив Раббибизге макътавлукъ гелтире ва бизин кёмек этмеге гьазирлигибизни гёрсете .
47008020	Тюшген садагъа акъчаланы пайлайгъаныбыз саялы , бизин айыпламагъа гьеч багьана табып болмасны къастын этебиз .
47008021	Янгыз Раббибизни алдында тюгюл , инсанланы алдында да адилли иш гёрсетилсин деп гьаракат этебиз .
47008022	Сизин яныгъызгъа бирдагъы иман къардашыбызны йиберебиз . Биз ону къаст этегенине ( о заманда да гьар тюрлю гьалларда ) нече керенлер де мюкюр болгъан эдик . Гьали о дагъы да артыкъ къаст эте , неге тюгюл де о сизге бек инана .
47008023	Титни айтсакъ , о сизин арагъызда мени иш ёлдашым ва къурдашым . Бизин оьзге иман къардашларыбыз да — Исагъа иман салгъанланы Месигьни макътавлугъун гелтиреген жыйынларыны вакиллери .
47008024	Исагъа иман салгъанланы жыйынларына сизин булан оьктем болмагъа гьакъыбыз барны гёрсетмек учун , олагъа сюювюгюзню гёрсетигиз .
47009001	Аллагьны халкъына этилеген кёмекни гьакъында сизге язмагъа гьажатлыкъ ёкъдур .
47009002	Кёмек этме сиз гьазир экенни мен билемен ва македониялыланы янында сизин булан макътанма да макътанаман . Агьаядагъылар шолай кёмек этмеге гетген йылокъ гьазир болгъанны ва сизин гьаракатыгъыз оланы да иш гёрмеге борчлу этгенни айтдым .
47009003	Биз сизин макътагъаныбыз бошуна гетмесин учун ва сиз гьакъыкъатда , мен айтгъан кюйде , кёмек этмеге гьазир болсун учун , яныгъызгъа иман къардашларыбызны йибердик .
47009004	Ёгъесе , эгер де македониялылардан ким буса да бирев бизин булан гелип , сизин гьазир тюгюл кюйде тапса , бизге илыкъма тюшер ( сизин чи айтма да айтмайман ) , неге тюгюл де биз сизге инана эдик .
47009005	Мен иман къардашларыбызгъа , эртерек сизин яныгъызгъа гелип , сиз онгаргъан савгъатны алданокъ онгарсын деп тилеме токъташдым . Шо заман о макюр ёл булан тюгюл , гертиден де гёнгюллю кюйде этилген болажакъ .
47009006	Унутмагъыз : аз чачгъан аз алар , кёп чачгъан кёп де алар .
47009007	Гьар ким оьзюню юрегине гёре берсин , тек кантсыз ва гюч этивсюз . « Аллагь сююне туруп берегенни сюе чи » .
47009008	Оьзюню дазусуз даражадагъы яхшылыгъы булан Аллагь сизге гьар заман бары да тарыкълы затны бермеге бола ва гьар яхшы иш учун мол имканлыгъыгъыз болажакъ .
47009009	Сыйлы Язывларда айтгъаны йимик : О ярлылагъа чомарт кюйде уьлеше , ону зувап ишлери гьар даим де давам этилежек .
47009010	Чачывчугъа чачма урлукъ береген , инсанлагъа ашама аш береген Аллагь сизин де байлыгъыгъызны кёп этер ва сизин зувап ишлеригизни тюшюмюн артдырар .
47009011	Гьар бир онгайлыкъ тюшгенде , чомартлыгъыгъызны гёрсетмек учун , сиз де бары якъдан бай болажакъсыз ва кёплер бизден алгъан савгъатлары учун Аллагьгъа шюкюрлюк этежеклер .
47009012	Сизин ишигиз Аллагьны тарчыкълыкъдагъы халкъына кёмек эте ва Аллагьгъа бакъгъан якъдагъы шюкюрлюкню артдыра !
47009013	Гьакъ юрекден этеген къуллугъугъуз Месигьни гьакъындагъы Сююнч Хабаргъа тынглайгъаныгъызны гёрсете . Олар булангъы ва бары да къалгъанлар булангъы сизин ортакъ чомартлыгъыгъыз учун Аллагь макътавгъа тарылажакъ .
47009014	Аллагьны сизге этген рагьмусу саялы олар сизин учун зор сююв булан дуа этежеклер .
47009015	Сёз булан айтма бажарылмайгъан даражадагъы савгъаты учун Аллагьгъа шюкюрлер болсун !
47010001	Мен , сизин булан болгъанда , тартынагъан ва сизден арекде болгъанда , тартынмайгъан Павел , Месигьникидей рагьму ва йымышакълыкъ булан сизге ялбараман .
47010002	Тилеймен сизден : мен гелгенде , сизин бирлеригизге бакъгъан якъда мени бек къатты болма борчлу этмегиз . Шо бирлеригиз биз бу дюньягъа хас болгъан кюйде иш гёре деп гьисаплайлар .
47010003	Биз бу дюньяда яшайбыз , амма бу дюньядагъы адамлар йимик дав этмейбиз .
47010004	Биз бу дюньяны савуту булан тюгюл , Аллагьны къудратлы савуту булан дав этебиз . Шо савутну бекликлени де дагъытмагъа гючю бар . Биз Аллагьгъа тюшюнювге къаршы гётерилген гьакъылны гьиллачылыгъын ва уллу юреклиликни дагъытабыз . Месигьге таби этмек учун , биз гьар пикруну есир этип алабыз .
47010005	
47010006	Исагъа бакъгъан якъдагъы сизин тынглавлулугъуз толу болгъанда , гьар бир тынглавсузлукъну такъсырламакъ учун , биз гьазир болуп турарбыз .
47010007	Сиз гьар бир затны янгыз тыш янын гёз алгъа тутуп къарар чыгъарасыз . Эгер ким буса да бирев оьзю Месигьники экенине инана буса , биз де оьзюнден бир де кем болмагъан кюйде Месигьники экенибизни гьакъында ойлашып къарасын .
47010008	Эгер де магъа гьакимлигибиз булан бираз макътанып йибермеге тюшсе де , мен бирдокъда илыкъмайман . Неге тюгюл де , бизге шо гьакимликни Раббибиз берген — сизин бузмакъ учунгъу тюгюл , беклешдирмек учунгъу гьакимликни .
47010009	Кагъызларым булан мен сизин къоркъутмагъа къарай деп ойлашмасын мени гьакъымда .
47010010	Бир биревлер : « Ону кагъызлары гючлю , бетге бет ёлукъгъанда , гючсюз гёрюне , сёйлейген сёзлерини таъсири де аз » , — деп сёйлейлер .
47010011	Шолай айтагъанлар билип къойсунлар : кагъызларыбызда нечик бусакъ , яныгъызгъа гелгенде , амалларыбызда да шолай болажакъбыз .
47010012	Неге тюгюл де , биз оьзлени гёрсетип айланагъанлагъа ошама яда оьзюбюзню олар булан тенглешдирме болмайбыз . Олар оьзлеге оьзлени оьлчевлери булан янаша туруп ва оьзлени оьзлер булан тенглешдире туруп , англавсуз болуп чыгъа .
47010013	Биз буса тийишсиз даражада тюгюл , тийишли даражада макътанажакъбыз . Шо даража — Аллагьны бизге тапшургъан ишлерини дазулары . Шо дазуланы ичине сизин арагъызда этген ишлерибиз де гире .
47010014	Биз сизин яныгъызгъа гелгенде , оьзюбюзге гёрсетилген дазулардан чыкъмайбыз . Биз буса сизин яныгъызгъа Месигьни гьакъындагъы Сююнч Хабар булан биринчилей гелгенбиз !
47010015	Биз дазуларыбыздан тышда башгъалар этген иш булан макътанмайбыз . Амма биз сизин иманыгъыз артар деп ва Аллагь бизге гёрсетген дазуларда арагъызда дагъы да уллу ишлени яшавгъа чыгъарып боларбыз деп умут этебиз .
47010016	Шо заман биз Сююнч Хабарны билдирмек учун , башгъа вилаятларда иш гёрежекбиз . Шоллукъда , биз оьзгелер оьзлени дазуларыны ичинде этген ишлери булан макътанмажакъбыз .
47010017	Сыйлы Язывларда : « Ким макътанма сюе буса , Раббибизни этгени булан макътансын ! » — деп язылгъан .
47010018	Неге тюгюл де , оьз оьзюн макътайгъан адам тюгюл , оьзюн Раббибиз макътайгъан адам разилик алыр .
47011001	Сиз мени бираз гьайгевлюгюме сабурлукъ этме гьазирсиз ва биразгъа чыдарсыз деп умут этемен .
47011002	Мен сизге гюнчюлюк этемен , бу гюнчюлюгюм де Аллагьдан . Эргиши тиймеген таза къыздай турсун деп , мен сизин Месигьге ваъда этдим .
47011003	Амма гьиллачы йылан Гьаваны алдатгъанда йимик , Месигьге гьакъ юрегигизден ва таза кюйде багъышланмакълыгъыгъыздан гьакъылыгъыз тайышар деп къоркъаман .
47011004	Эгер де ким буса да бирев гелип , биз оьзюню гьакъында билдирмеген оьзге Исаны гьакъында , сиз къабул этмеген оьзге Ругьну гьакъында , сизге етишмеген оьзге хабарны гьакъында билдире буса , сиз шоланы къабул этме разисиз .
47011005	Мени шо « уллу элчилерден » кем ерим бардыр деп ойлашмайман .
47011006	Балики , мен сёйлемеге уста тюгюл бусам да ярай , амма мени билимим бар . Шону да биз сизге бары да затда тасдыкъ этип гёрсетдик .
47011007	Балики де , мени гюнагьым , сизин оьр этмек учун , оьзюмню тёбен салгъанымдадыр ва сизге Аллагьны Сююнч Хабарын гьакъсыз билдиргенимдедир ?
47011008	Мен Исагъа иман салгъанланы башгъа жыйынларын талай эдим , демек , сизге къуллукъ этмек учун , олардан акъчалар ала эдим .
47011009	Сизин яныгъызда болуп , магъа гьеч зат тарыкълы болгъанда , мен сизин биригизге де ончакъы авур намус салмадым . Магъа тарыкълы гьар зат булан Македониядагъы иман къардашларыбыз кёмек этди . Мен бир затда да сизге намус салмагъа къарамадым ва энниден сонг да шолай этежекмен .
47011010	Шону булан болагъан оьктемлигимни де — менде яшайгъан Месигьни гьакъ гертилиги булан инандырып айтаман — сав Агьаяда бирев де чыгъарып алмажакъ !
47011011	Неге ? Неге тюгюл де , мен сизин сюймейменми дагъы ? Мен сизин нечик сюегенни Аллагь Оьзю биле !
47011012	Мен энниден сонг да гьали болгъунча этгенимни этип туражакъман . Тап бизин йимик Аллагьны ишин этебиз деп макътанма багьана излеп айланагъан адамлагъа мен шо багьананы тапма къоймасман .
47011013	Шо адамлар — ялгъан элчилер , олар оьзлени амалларында ялгъанчылар . Олар Месигьни элчилери болуп гёрюнме къарай .
47011014	Шо онча тамаша иш де тюгюл ! Неге тюгюл де , иблис оьзю нюрню малайиги болуп гёрюнмеге айлана .
47011015	Олай болгъанда , иблисни къуллукъчулары муъминликни къуллукъчулары болуп гёрюнмеге айланагъанына тамашалыкъ этмеге де тюшмей . Ахырда чы олар этген амалларына гёре тийишлисин алажакълар .
47011016	Мен бирдагъы да такрарлама сюемен : мени бир гьайгев деп гьисап этмегиз ! Амма шолай эте болгъан сонг , шо мен гьайгевге бирдагъы керен де макътанмагъа изну беригиз .
47011017	Бу макътанывну , озокъда , Раббибиз сюймей . Бу макътанывгъа байлавлу болуп , мен гьайгев йимик сёйлежекмен .
47011018	Бу дюньяны адамлары этегенде йимик , кёплер макътанма ярай деп гьисаплай болгъан сонг , мен де макътанып къарайым .
47011019	Шолай сиз , оьзюгюзню гьакъыллы деп гьисаплайгъанлар , гьайгевлеге де кёп сююп тынглайсыз чы !
47011020	Сиз оьзюгюзню къуллагъа айландырагъанлагъа , оьзюгюз булан пайдаланагъанлагъа , сизин къувуп айланагъанлагъа , сизден оьзлени оьр салагъанлагъа ва яякъларыгъызны къыздырагъанлагъа чыдап турасыз .
47011021	Нечакъы илыкъсам да айтып къояйым : бу ерде биз , гёрюнюп турагъаны йимик , гючсюз болуп чыкъдыкъ ! Амма башгъалар тартынмайлы макътанагъан зат булан мен де тартынмайлы макътанмагъа боламан ( шону да мен гьайгевлюгюмден сёйлеймен ) .
47011022	Олар ягьудилерми ? Мен де дюрмен ! Олар исрайыллылармы ? Мен де дюрмен ! Олар Ибрагьимни наслуларымы ? Мен де дюрмен !
47011023	Олар Месигьни къуллукъчуларымы ? Мен Месигьге олардан эсе артыкъ къуллукъ этемен ( шолай айтмакъ авлиялыкъ буса да ) ! Мен артыкъ къыйын тёкгенмен , мен туснакъларда артыкъ болгъанман , мени артыкъ яман токъалагъан , мен кёп керенлер оьлю гьалында болгъанман .
47011024	Ягьудилер магъа беш гезик отуз тогъузар керен къамучу булан урдулар .
47011025	Уьч керен мени таякълар булан тюйдюлер . Бир керен таш урушгъа тутдулар . Мен уьч керен гемени дагъытылывуна тюшдюм . Бир керен сав гече ва сав гюн денгизде къалдым .
47011026	Мен даим юрюшде турдум . Сув балагьны , къачакъланы , оьз халкъымны , ят халкъланы ва ялгъан къардашларымны себебинден къоркъунчлукъгъа тарыдым . Мен шагьарда , дангылда ва денгизде къоркъунчлу гьаллагъа тюшдюм .
47011027	Мен гьалсыз болгъунча ишлеп ва загьмат тёгюп турдум . Нечесе керенлер юхусуз къалдым . Мен ач къалдым , сувсабымдан янып турдум , кёп керенлер рызкъысыз турдум . Исси гийинме имканлыгъым болмай , сувукълукъ не экенни билдим .
47011028	Булардан къайры да , Исагъа иман салгъанланы бары да жыйынларыны гьар гюнлюк къайгъысы магъа яллыкъ бермей .
47011029	Биревлер гючсюз бола , мен гючсюз болмайманмы дагъы ? Биревлер гюнагь ёлуна тюше буса , мен де къазапланмай боламанмы дагъы ?
47011030	Эгер магъа макътанмагъа тюшсе , гючсюзлюгюмню гёрсетеген затлар булан макътанажакъман .
47011031	Раббибиз Исаны Атасы болгъан Аллагь мен ялгъан айтмайгъанны биле . Огъар гьар даим макътавлар болсун !
47011032	Шамда Арета пачаны гьакими , мени шагьардан чыгъып гетме къоймай , тутуп туснакъ этсин деп , шагьарны къуршавгъа алмагъа буйрукъ берген эди .
47011033	Амма мени барудагъы терезеден таба четен булан тюпге тюшюрдюлер , мен де муна шолай къутулдум !
47012001	Макътанма тюшюп къала , шондан бир пайда да ёкъ буса да . Раббибизден гелеген гьайран гёрюнюшлени ва вагьийлени гьакъында айтайым .
47012002	Исагъа иман салагъан бир адамны таныйман . Он дёрт йыл алда о уьчюнчю кёкге гётерилген эди . О къаркъарасындамы эди яда къаркъарасындан тышдамы эди , мен билмеймен , Аллагь буса биле .
47012003	Шо адам къаркъарасындамы яда къаркъарасындан тышдамы , билмеймен , Аллагь биле ,
47012004	женнетде болгъанын билемен . Онда адамгъа билдирме ярамайгъан , авуз булан айтма бажарылмайгъан зор сёзлер эшитген .
47012005	Муна шулай адам булан мен макътанарман . Оьзюм булан чы макътанмасман , янгыз гючсюзлюгюм булан макътанып йиберсем билмеймен .
47012006	Гьатта мен макътанмагъа сюйсем де , гьайгев йимик сёйлемес эдим , неге тюгюл мен гьакъ затны айтарман . Тек биригиз де менден эшитгенигизден яда мени этегенимден бир де артыкъ ойлашмасын учун , мен шону этмесмен .
47012007	Аллагь магъа шолай гьайран затланы гёрсетди чи ! Мен де оьктем болуп айланмасын деп , магъа Аллагь къаркъарама чанчыла турагъан тегенекни — иблисни къулун берди . Мен оьктем болуп айланмасын деп , о мени инжитип турду .
47012008	Шону чыгъарып тайдырсын деп , мен Раббибизге уьч керен тиледим .
47012009	Амма О магъа : « Сагъа янгыз Мени рагьмум герек . Сени гючсюзлюгюнгде Мени гючюм гёрюнсюн » , — деп жавап берди . Шо саялы , Месигьни къудраты менде болсун учун , оьзюмню гючсюзлюгюм булан шолай сююнюп макътанаман .
47012010	Месигьни хатири учун мен гючсюзлюгюме , мысгъыллавлагъа , башыма тюшген балагьлагъа , гьызарлавлагъа ва къыйынлыкълагъа рази болуп къаламан , неге тюгюл мен гючсюз болгъанда , гючлю боламан .
47012011	Мен гьайгевлюк этдим , амма мени шолай этмеге сиз борчлу этдигиз . Мени сиз оьзюгюз макътамагъа герек эдигиз , неге тюгюл мен бир зат да тюгюл бусам да , мен шо « уллу элчилерден » гьеч яман тюгюлмен чи .
47012012	Мен элчи экенни гёрсетеген муъжизатланы , аламатланы ва гьайран ишлени кёбюсю сизин арагъызда уллу чыдамлыкъ булан этиле эди .
47012013	Исагъа иман салгъанланы башгъа жыйынлары булан тенглешдиргенде , сизге не зат аз тюшдю дагъы ? Янгыз сизге намус салмагъаныммы ? Шо саялы менден гечип къоюгъуз !
47012014	Мен сизин яныгъызгъа уьчюнчю керен гелмеге гьазирленемен . Сизге авур намус салмасман . Магъа малыгъыз мюлкюгюз тюгюл , сиз оьзюгюз тарыкъсыз . Ата анасы учун акъчаны авлетлери жыймай , авлетлери учун ата анасы жыя .
47012015	Шогъар гёре сизин хатиригиз учун мен сизге бары да затны , гьатта оьзюмню де бермеге гьазирмен . Эгер де мен сизин кёп сюе болгъан сонг , неге дагъы сиз мени аз сюесиз ?
47012016	Мен уьстюгюзге намус салмагъанлыгъым булан сиз разисиз . Сайки , гьиллачылыгъым булан оьзюме пайда учун сизин алдатгъанман дагъы .
47012017	Балики , мен сизин яныгъызгъа йиберген адамлардан таба оьзюме пайда ахтарып айлангъанманмы экен ?
47012018	Мен Титге сизин яныгъызгъа бармакъны тилеп , ону булан бирче бирдагъы бир иман къардашыбызны йибердим . Балики , Тит оьзге пайда ахтарып айлангъанмы экен ? Биз оьзюбюз де шолай этмейми эдик дагъы , шо гьыздан чыкъмай юрюмейми эдик дагъы ?
47012019	Балики , алдыгъызда оьзюбюзню токътавсуз якълайбыз деп ойлашасыздыр . Амма Аллагьны алдында сизге Месигь булан бирликде сёйлейбиз . Сююмлю къардашларыбыз , биз этеген чакъы бары да затыбыз сизин беклешдирмек учундур .
47012020	Сизин яныгъызгъа гелген заманда , сиз мен сюеген кюйде болмай табулмагъай эдигиз , мен де сиз сюеген кюйде болмай табулмагъай эдим деп къоркъаман . Сизин арагъызда мен эришивлюклер , гюнчюлюк , оьчлюк , къаршы турувлар , бугьтанчылыкъ , айтды къуйтдулар , оьктемлик ва пакарсызлыкъ булан раслашмагъай эдим деп къоркъаман .
47012021	Сизин яныгъызгъа гелген заманда , Аллагь мени илыкъдырмагъай эди деп къоркъаман . Гюнагь иш этгенлени кёплери оьзлени зиналыгъы , пасат юрюшю , напсына ёл къоягъанлыгъы учун товба этмегенин билгенде , магъа яс этмеге тюшежек .
47013001	Бу мени сизин яныгъызгъа уьчюнчюлей геливюм . Сыйлы Язывларда : « Бары да масъалалар эки яда уьч шагьатны ортакъчылыгъы булан гертиленмеге герек » , — деп язылгъан .
47013002	Экинчи керен гелгенде , мен сизге буваргъан эдим . Гюнагь иш этгенлеге барысына да ва бары да башгъалагъа шону гьали де , сизден йыракъда турагъанда , такрарлайман : бу гезик мен сизин къызгъанмажакъман .
47013003	Сиз Месигь менден таба сёйлейгенликге далиллер ахтарасыз чы . Сизин учун Месигь къудратсыз тюгюл , О Оьзюню уллу къудратын сизин арагъызда гёрсете !
47013004	Месигьни , гертиден де , гючсюз вакътисинде хачгъа илди , амма О Аллагьны къудраты булан яшай . Биз де Месигь булан гючсюзбюз . Амма Ону булан бирликде яшайгъаныбызны себебинден арагъызда Аллагьны къудратын гёрсетежекбиз .
47013005	Оьзюгюзге шулай сорав берип къарагъыз : гьали де сизин иманыгъыз гертими экен ? Оьзюгюзню сынап къарагъыз . Иса Месигь сизин ичигизде яшайгъанны билмеймисиз ? Озокъда , билесиз , эгер де сынавдан оьтген бусагъыз .
47013006	Биз шо сынавдан оьтгенибизни сиз гёрежекге мен инанаман .
47013007	Амма биз , сиз гьеч бир яманлыкъ этип къоймасын деп , Аллагьгъа дуа этебиз . Шону биз бирдокъда сынавдан уьстюнлю чыкъгъаныбызны гёрсетмек учун да этмейбиз . Гьатта биз « уьстюнсюз болуп » гёрюнюп къалсакъ да , янгыз сизин тюз кюйде иш гёреген болгъаныгъыз герек !
47013008	Гьакъ гертиликге къаршы биз бир зат да этип болмайбыз . Биз этеген чакъы бары да зат гьакъ гертилик учундур .
47013009	Биз гючсюз болуп , сиз буса гючлю болгъанда , сююнебиз . Сиз де камилликге етишсин деп , дуа этебиз .
47013010	Шо саялы да сизин яныгъызгъа гелгенде , къатты кюйде иш гёрме ва гьакимликни къоллама тюшмесин учун , мен йыракъдан язаман . Шо гьакимликни Раббибиз магъа бузув учун тюгюл , яратыв учун берди .
47013011	Ахырда да , къардашларым , къуванып къалыгъыз , камилликге етишмеге къаст этигиз , бир биригизни гёнгюгюзню алыгъыз , бир гьасилге гелигиз , парахатлыкъда яшап къалыгъыз . Шо заман сююв ва парахатлыкъ гелтиреген Аллагь сизин булан болур !
47013012	Бир биригиз булан къардашлар йимик къысып къучакълашып саламлашыгъыз . Аллагьны бары да халкъы сизге саламлар йибере .
47013013	
47013014	Раббибиз Иса Месигьни рагьмусу , Аллагьны сюювю ва Аллагьны Ругьундагъы къатнашыв сизин барыгъыз да булан болсун .
48001001	Инсанланы ихтияры булан тюгюл , бирев себепли болуп да тюгюл , Иса Месигьден ва Ону оьлюмден тирилтген Атабыз Аллагь йиберип элчи болгъан Павелден
48001002	ва мени булангъы бары да иман къардашларыбыздан Галатияда Исагъа иман салгъанлагъа салам !
48001003	Атабыз Аллагьдан ва Раббибиз Иса Месигьден сизге рагьму ва парахатлыкъ болсун !
48001004	Бу пана дюньядан бизин къутгъармакъ учун , бизин гюнагьларыбыз учун Атабызны ва Аллагьыбызны буйругъу булан О Оьзюн къурбан этди .
48001005	Аллагьгъа гьар даим де макътавлар болсун ! Амин .
48001006	Месигьни зор яхшылыгъы булан сизин чакъырагъан Аллагьгъа шолай чалт арт берип , башгъа бир тюрлю Сююнч Хабар къабул этегенигизге мен бек тамашалыкъ этемен .
48001007	Башгъа бир тюрлю Сююнч Хабар буса дагъы ёкъдур ! Месигьни гьакъындагъы хабаргъа терс маъна бермеге сююп , арагъызда питне салып юрюйгенлер бар .
48001008	Амма эгер де биз яда кёкден тюшюп гелген малайик сизге биз билдирген Сююнч Хабардан башгъасын билдире буса , шогъар Аллагьны налаты болсун .
48001009	Биз алда да айтгъан эдик , гьали буса мен янгыдан такрарлай тураман : эгер де бирев сизге оьзюгюз къабул этген Сююнч Хабарыгъыздан башгъасын билдире буса , шогъар Аллагьны налаты болсун .
48001010	Магъа кимни разилиги герек — адамланы разилигими яда Аллагьны разилигими ? Балики , мен адамлагъа ярамагъа айланадыр деп ойлашасыздыр сиз ? Эгер мен шолай къаст этип тура бусам , Месигьни къуллукъчусу болмас эдим .
48001011	Къардашларым , мен билдиреген Сююнч Хабарны инсан ойлашып чыгъармагъанны билгенигизни сюемен .
48001012	Мен ону инсанлардан алмагъанман ва биревден де уьйренмегенмен , мени учун ону Иса Месигь ачгъан !
48001013	Мен ягьуди динни юрютеген заманымда нечик яшагъанымны эшитгенсиздир . Мен Исагъа иман салгъанланы рагьмусуз кюйде гьызарладым , оланы дагъытмагъа къаст этдим .
48001014	Савлай халкъымны ичинде ягьуди динни уьйренивде мен кёп тенглилеримден оздум . Ата бабаларыбыз токъташдыргъан адатланы якълайгъанда , мен айрокъда артыкъ къайратлылыкъ гёрсетдим .
48001015	Аллагь буса Оьзюню зор яхшылыгъы булан , тувгъанча да мени танглап , Оьзюне къуллукъгъа чакъыргъан .
48001016	Ят халкълагъа Сююнч Хабарны билдирмек учун , О магъа Оьзюню Уланын гёрсетгенде , мен адамлардан бирев булан да маслагьатлаша турмадым .
48001017	Менден алда танглангъан элчилер булан ёлукъмакъ учун , мен Ерусалимге бармадым . Шоссагьатына Арабстангъа гетдим , сонг Шам деген шагьаргъа къайтдым .
48001018	Уьч йылдан сонг Ерусалимге бардым , онда Петер булан ёлукъдум ва ону янында он беш гюн турдум .
48001019	Элчилерден Раббибизни иниси Якъубдан башгъа дагъы биревню де гёрмедим .
48001020	Мен язагъан затлар бириси де ялгъан тюгюлюне Оьзю Аллагь да шагьатдыр !
48001021	Сонг мен Сурия ва Киликия вилаятларына бардым .
48001022	Ягьудеяда Иса Месигьге иман салгъанланы арасында шо заман мени танымай эдилер .
48001023	Олар мени гьакъымда янгыз : « Сайки , алъякъда оьзлени гьызарлап айлангъан адам бир заманларда оьзю дагъытмагъа къарагъан иманны гьали яйып айлана » , — деп айтылагъан затны биле эдилер .
48001024	Мени учун олар Аллагьгъа шюкюр эте эдилер .
48002001	Он дёрт йылдан сонг Барнаба да булан бирге мен Ерусалимге бирдагъы керен бардым . Оьзюбюз булан биз Титни де алдыкъ .
48002002	Онда бармагъа гереклигимни магъа Аллагь ачыкъ этген эди . Мен ят халкъланы арасында билдирип юрюйген Сююнч Хабарны ондагъыланы башчылары гьисапланагъанларына айрыча англатдым . Мен шону алдагъы ва гьалиги къыйыным зая гетмесин деп этдим .
48002003	Ёлдашым Тит грек экенине де къарамайлы , огъар сюннет этмекни бирев де талап да этмеди !
48002004	Шону янгыз кимесе бир ялгъан иман къардашлар сюе эди . Олар арабызгъа Иса Месигьден таба алгъан азатлыгъыбызны яшыртгъынлап тергемек учун ва бизин къулчулукъгъа къайтармакъ учун гирген эди .
48002005	Сююнч Хабардагъы гьакъ гертиликни сизге деп сакъламакъ учун , биз бир мюгьлетге де олагъа таби болмадыкъ .
48002006	Гьатта Исаны Ерусалимдеги якъчыларыны арасында башчылары гьисапланагъанлар да ( оланы оьр даражалары мени гьеч бир тартындырмады , Аллагьны алдында бары да инсанлар бир тенгдир ) мен билдиреген Сююнч Хабардан артыкъ бир зат да талап этмедилер .
48002007	Терсине , олар , ягьудилени арасында Сююнч Хабарны билдирмек Петерге тапшурулгъаны йимик , ят халкъланы арасында шо ишни юрютмек магъа тапшурулгъанын англагъан эдилер .
48002008	Неге тюгюл де , Аллагь Петерни ягьудилер учун элчи этгени йимик , О мени де ят халкълар учун элчи этди .
48002009	Исагъа иман салгъанланы арасында башчылары гьисапланагъан Якъуб , Петер ва Югьан Аллагьны зор яхшылыгъындан таба магъа берилген тапшурувгъа мюкюр болдулар . Мени ва Барнабаны иман ёлундагъы иш ёлдашлар йимик къабул этип , бизге къол узатдылар . Сююнч Хабарны билдирмек учун , биз ят халкъланы янына , олар буса ягьудилени янына баражакъгъа разилешдик .
48002010	Олар бизге янгыз ярлылагъа кёмек этмеге унутмагъыз деп тиледи . Мен оьзюм де шону кёп сююп эте эдим .
48002011	Амма Петер Антиокиягъа гелгенде , мен огъар рази тюгюлюмню ачыкъдан айтдым , неге тюгюл о тюз ёл булан юрюмей эди .
48002012	Алда о Исагъа иман салгъан ят халкълар булан бирче ашап ичип тура эди . Якъуб йиберген адамлар гелгенде буса , о олардан айрылып ари тайды , неге тюгюл ят халкълар сюннет этилмеге герек деп гьисап этеген тайпалардан къоркъа эди .
48002013	Экиюзлюлюгюнден огъар Исагъа иман салгъан башгъа ягьудилер де къошулду . Оланы шо экиюзлюлюгю гьатта Барнабаны да тюз ёлдан тайышдырды .
48002014	Олар Сююнч Хабардагъы гьакъ гертиликге гёре иш юрютмейгенин гёргенде , мен барысы да бар ерде Петерге : « Сен ягьудисен , амма бир ят йимик яшайсан . Ягьудилени адатларын юрютмеге ят халкъланы сен не учун борчлу этесен ? » — деп сорадым .
48002015	Биз тувумубуздан ягьудилербиз , « гюнагьлы ят халкълар » тюгюлбюз .
48002016	Инсанны буса Аллагь Мусаны Къанунун кютегени саялы тюгюл , Иса Месигьге иман салмакълыгъы саялы къабул этегенни билебиз . Шогъар гёре биз Иса Месигьге иман салдыкъ . Къанунну кютегени саялы Аллагь биревню де къабул этмес .
48002017	Эгер биз де Месигьге иман салып , Аллагь къабул этгенни сюеген шолай гюнагьлылар бусакъ , шо Месигь себепли гюнагь яйыла демек боламы дагъы ? Бир янгыз да болмай !
48002018	Эгер мен бир заманларда оьзюм бузгъан затны янгыдан къура бусам , мен Къанунну ёлундан тайгъан адам экенимни бирдагъы керен исбат этеген боламан .
48002019	Мен де Аллагь учун яшайым деп , Къанунгъа гёре , мен Къанун саялы оьлгенмен . Мен Месигь булан бирче хачгъа илингенмен ,
48002020	яшайгъан мен тюгюлмен , менде Месигь яшай . Бу къаркъараны ичинде яшайгъан яшавум мени сюеген ва мени учун Оьзюн къурбан этген Аллагьны Уланына иман салмакъ булан гелген яшавдур .
48002021	Мен Аллагьны зор яхшылыгъын гери урмайман . Эгер Къанунну кютген саялы Аллагь къабул эте болгъан буса , Месигь негьакъ оьлгендир !
48003001	Гьей англавсуз галатлар ! Сизге ким гёз тийдирген ? Иса Месигьни хачгъа илингени гьакъда сизге ачыкъдан айтылгъан эди чи !
48003002	Магъа булай бир суалгъа жавап беригиз гьали : сиз Аллагьны Ругьун Мусаны Къанунуну юрютегенигиз саялы алдыгъызмы яда эшитгенлеригизге инангъаныгъыз саялы алдыгъызмы ?
48003003	Сиз шо даражада англавсузмусуз ? Аллагьны Ругьу булан башлап , инсан амалларыгъыз булан тамамламагъа сюемисиз ?
48003004	Сизин башыгъыздан оьтген бары да затлар бошуна гетип къалма ярамас !
48003005	Сизге Оьзюню Ругьун берген ва арагъызда аламатлар яратагъан Аллагь муну сиз Къанунну юрютегенигиз учун этеми яда сизге айтылгъан затгъа инангъаныгъыз учун этеми ?
48003006	Ибрагьимни эсге алып къоюгъуз . Ону гьакъында Сыйлы Язывларда булай язылгъан чы : « Ибрагьим Аллагьгъа иман салды , шо саялы Аллагь ону къабул этди » .
48003007	Сиз шу затны англап къоюгъуз : Аллагьгъа иман салагъанлар барысы да Ибрагьимни авлетлеридир !
48003008	Аллагь ят халкъланы оьзлени иманына гёре къабул этежеги Сыйлы Язывларда алданокъ билдирилген . Шогъар гёре Аллагь Ибрагьимге : « Бары да халкълагъа Аллагь сенден таба берекет берер » , — деп ваъда этген .
48003009	Шо саялы да Аллагь Оьзюне иман салгъан Ибрагьимге берекет бергени йимик , О Оьзюне иман салагъанланы барысына да берекет берер .
48003010	Къанунну юрютмекге аркъа таяйгъанланы барысы да налатны тюбюндедир . Неге тюгюл де , Сыйлы Язывларда : « Къанунда язылгъан бары да затланы юрютмейгенлер барысы да налатлансынлар » , — деп язылгъан .
48003011	Къанунну кютген деп , Аллагь биревню де къабул этмежеги ачыкъдыр . Неге тюгюл де , « имандан таба Аллагь къабул этгенлер яшап къалажакълар » .
48003012	Къанун буса имангъа асасланмагъан . Онда язылгъан кюйде , « янгыз Къанунну бары да буйрукъларын гьар заман кютегенлер шо буйрукълар булан яшап къалажакъ » .
48003013	Месигь муна шолай бизин Къанунну налатындан къутгъарды . Бизин учун О Оьзю налатланды . Неге тюгюл де , Сыйлы Язывларда : « Агъачгъа илинген налатлангъандыр » , — деп язылгъан .
48003014	Шо саялы Аллагьны Ибрагьимге берген ваъдасы Иса Месигьден таба ят халкълар учун яшавгъа чыгъа , биз де оьзюбюзге ваъда этилген Аллагьны Ругьун имандан таба алабыз .
48003015	Къардашлар , мен сизге гьар гюнлюк яшавдан мисал гелтирейим . Гьатта инсанлар язып къоягъан разилешивню гери урмагъа ва огъар бир зат сама къошмагъа биревню де ихтияры ёкъ .
48003016	Ибрагьимге ва ону авлетине берилген ваъдалар булан да лап шолай болду . Тергев этигиз чи , Сыйлы Язывларда « авлетлерине » деп айтылмагъан , « авлетине » деп айтылгъан . « Авлети » буса Месигьдир .
48003017	Арадан дёрт юз отуз йыл гетип чыкъгъан Къанун Аллагь бегетген разилешивню гючюн тайдырып ва онда ваъда этилген затны ёкъ этип болмай .
48003018	Эгер варислик этмек ихтиярны Къанун бере болгъан буса , шону , озокъда , ваъда булан алып болмас эди . Аллагь буса шо ихтиярны Ибрагьимге Оьзюню ваъдасы булан савгъат этип берген .
48003019	Шолай болгъанда , Къанун не учун берилген дагъы ? Къанун инсанланы гюнагьлары саялы да берилген . Ваъда оьзюнюки болгъан Ибрагьимни авлети гелгинче , Къанун иш гёрдю . Къанун арачы болгъан Мусаны кёмеклиги булан малайиклерден таба берилген .
48003020	Арачы эки якъны пайдаларын якълайгъанда тарыкълы бола . Аллагь буса бирдир .
48003021	Къанун Аллагь берген ваъдалагъа къаршы чыгъамы дагъы ? Чыкъмай ! Эгер бизге берилген Къанунну яшав бермеге гючю бар эди буса , Аллагь къабул этегенлик , гертилей де , Къанундан асылы болур эди .
48003022	Сыйлы Язывлар бютюн дюньяны гюнагьны къолунда есир этип токътагъан . Шоллукъда , Аллагь этген ваъда янгыз Иса Месигьге иман салгъанлагъа берилер .
48003023	Иманны вакътиси етгинче , гёзленген иман арагъа чыкъгъанча , Къанун бизин кирит уруп сакълай эди .
48003024	Месигь гелип , Аллагь бизин иманыбызгъа гёре къабул этгинче , Къанун бизин яшланы тарбиялавчусудай алып юрюп турду .
48003025	Амма иманны заманы гелди , бизге де тарбиялавчу дагъы тарыкъ тюгюл .
48003026	Иса Месигьге иман салмакълыгъыгъыз булан сиз Аллагьны авлетлери болдугъуз .
48003027	Сиз сувгъа чомдуртуп , оьзюгюзню Аллагьгъа тапшуртуп , Месигь булан бирлешип , барыгъыз да Ону булан бир болуп токътадыгъыз .
48003028	Не ягьуди , неде ят , не къул , неде азат , не эркек , неде къатын дагъы ёкъдур , неге тюгюл Иса Месигьге салгъан имандан таба сиз барыгъыз да бирсиз !
48003029	Эгер сиз Месигьники бусагъыз , сиз Ибрагьимни наслусу гьисапда Аллагь ваъда этген затланы варислерисиз .
48004001	Мен айтагъаным , варис яш чагъында буса , ону къулнукинден бир башгъалыгъы да болмас , гьакъыкъатда буса бары да мюлклер онуки болар .
48004002	Амма атасы токъташдыргъан белгили бир вакътиге ерли яш тарбиялавчулагъа ва вакиллеге таби бола .
48004003	« Яш » вакътибизде биз барыбыз да шолай бу дюньягъа гьакимлик этип турагъан къайдалагъа къул болуп турдукъ .
48004004	Белгиленген заман етгенде буса , Аллагь Уланын йиберди . О Улан къатынгишиден тувду ва Къанунгъа таби болду .
48004005	Шолайлыкъда , биз барыбыз да Оьзюню авлетлери болсун учун , Аллагь Къанунгъа таби болгъанланы эркин этди .
48004006	Сиз Аллагьны авлетлерисиз ! Шо саялы Аллагь Оьзюню авлетлерини юреклеринде Уланыны Ругьун ерлешдирди . Шо Ругь Аллагьгъа : « Абба ! Атам ! » — деп айта .
48004007	Сен дагъы къул тюгюлсен , Аллагьны авлетисен . Авлети болгъан сонг , Аллагь сени варис де этди .
48004008	Алда сиз Аллагьны танымай туруп , « аллагьланы » къуллары эдигиз . Олар гьакъыкъатда аллагьлар да тюгюл .
48004009	Амма гьали сиз Аллагьны таныйсыз , тюзюн айтса , Аллагь сизин таный . Шолай болгъанда , сиз шо гючсюз ва бир пайдасыз къайдалагъа къайтмагъа сюемисиз дагъы ? Сиз янгыдан шо къайдаланы къуллары болмагъа сюемисиз дагъы ?
48004010	Сиз йылны бир бир гюнлерин , айларын , заманларын да сыйлы деп белгилейсиз !
48004011	Мени сизин учун тёгюлген къыйыным негьакъ болдуму экен деп къоркъаман .
48004012	Къардашларым , мен де сизин йимик болгъан сонг , сиз де мени йимик болугъуз деп , ялбарып тилеймен . Гьали болгъунчагъа да сиз магъа бир де яманлыкъ этмедигиз .
48004013	Биринчи керен мен сизге Сююнч Хабарны аврувум себепли болуп билдирип болдум .
48004014	Мени аврувум сизин учун да бир сынав болду , амма сиз мени гери урмадыгъыз ва кем гёрмедигиз . Сиз мени Аллагьны бир малайигин йимик , Иса Месигьни йимик къабул этдигиз .
48004015	Сиз о заман олай насипли эдигиз чи ! Мен билемен чи , эгер болгъан бусагъыз , сиз магъа сытып гёзлеригизни де бережек эдигиз !
48004016	Гертисин айтгъанман деп , гьали мен сизин душманыгъыз болуп къалдыммы дагъы ?
48004017	Оьзлеге бакъгъан якъдагъы сюювюгюзню къазанмакъ муратда о адамлар сизге ялынып айлана . Амма оланы мурады бирдир : сиз де сонг оьзлеге ялынсын деп , олар бизин айырмагъа сюелер .
48004018	Эгер де яхшы мурат булан болуп ва янгыз мен сизин булангъы заман тюгюл , даим этип тура буса , сююв къазанмакъ башгъа яман зат тюгюл .
48004019	Балаларым , яш табагъанда къатынгиши нечик азап чеге буса , сизин учун мен де шолай азап чегип тураман . Сиз Месигьдей болуп къалгъанча , шолай болуп да туражакъ .
48004020	Гьали мен сизин арагъызда да болуп , сизин булан бютюнлей башгъача кюйде сёйлемеге , огь , нече де сюер эдим дагъы ; гьали буса мен не этегенни билмей , манг болуп тураман .
48004021	Сиз , Къанунгъа таби болуп турмагъа сюегенлер , магъа айтыгъыз чы : Къанунда не деп айтылагъанны сама билемисиз ?
48004022	Къанунда Ибрагьимни эки уланы болгъан , бири къараваш къатындан , биревюсю буса азат къатындан тувгъан деп язылгъан .
48004023	Къараваш къатын тапгъаны бары да яшлар тувагъанда йимик тувгъан , азат къатынныки буса Аллагьны ваъдасы булан тувгъан .
48004024	Бу хабарны тапшурма маънасы бар . Бу къатынгишилер эки башгъа разилешивню белгилей . Разилешивню бириси Синай тавда бегетилген ва шону натижасында тувгъан яшлар къуллардыр . Бу разилешивню белгиси Гьажар болуп токътай .
48004025	Гьажар Арабстандагъы Синай тавну белгилей , шо — гьалиги Ерусалим , неге тюгюл Ерусалим ва ону авлетлери къулчулукъда .
48004026	Сара буса кёкдеги азатлыкъдагъы Ерусалимни белгилей ва бизин барыбызны да анабыз йимик .
48004027	Неге тюгюл де , Сыйлы Язывларда булай язылгъан : Сююн , бир заманда да яш тапмагъан , гьей къатын ! Сююн , яш тапмакъны азабын бир заманда да башдан гечирмеген , гьей къатын ! Эри бар къатынныкинден эри ташлагъан къатынныки яшлары кёп болажакъ !
48004028	Сиз , къардашлар , Сараны уланы Исгьакъ йимик , ваъданы авлетлерисиз .
48004029	Шо заман адатлы кюйде тувгъан авлет Аллагьны Ругьуну гючю булан тувгъан авлетни инжитген . Гьали де шолай бола .
48004030	Сыйлы Язывларда шону гьакъында не деп айтыла ? « Къаравашны ва ону уланын къувалап чыгъар ! Неге тюгюл де , къаравашны уланы азат къатынны уланы булан бирче бир заманда да варисликге ортакъчы болмас » , — деп язылгъан онда .
48004031	Шоллукъда , къардашлар , биз къаравашны яшлары тюгюлбюз , азат къатынны яшларыбыз !
48005001	Шо азатлыкъны бизге Месигь берди . Шогъар гёре къатып туругъуз . Сизин къайтарып къул этмеге биревге де ёл бермегиз !
48005002	Мен , Павел , сизге айтагъаныма тынглагъыз . Эгер сиз сюннет этдирмеге рази бола бусагъыз , Месигьни сизин учун гьеч бир пайдасы болмас .
48005003	Бирдагъы керен айтаман сизге : сюннет этилмеге рази болгъан гьар ким бютюн Къанунну да кютмеге герек болар .
48005004	Эгер Къанунну кютмек булан сизин Аллагь къабул эте деп къаст эте бусагъыз , сиз Месигьден айрылгъансыз , Аллагьны рагьмусундан да сиз арекдесиз .
48005005	Аллагь бизин къабул этежегине Аллагьны Ругьу инандыра , неге тюгюл де биз Месигьге иман салгъанбыз .
48005006	Биз Иса Месигь булан бир бусакъ , не сюннет этмекликни , неде сюннет этмей къоймакълыкъны гьеч башгъалыгъы ёкъдур . Бары да затдан аслусу — сююп этилеген ишлеринде гёрюнеген имандыр .
48005007	Сиз Аллагьны ёлунда яхшы юрюп турдугъуз . Гьакъ гертиликге гёре юрюмеге сизге ким пуршав этди ?
48005008	Тюз ёлдан чыкъмакълыгъыгъыз сизин чакъырагъан Аллагьдан тюгюл .
48005009	Аз зат мая сав хамурну гелтире .
48005010	Сиз мен айтагъангъа рази болажагъыгъызгъа инанаман , неге тюгюл биз Раббибиз булан бирликде яшайбыз . Сизин адашдыргъан ким буса да тийишли жазасын алар .
48005011	Къардашлар , эгер мен гьали де сюннет этивню якълай бусам , мени не учун гьызарлайлар дагъы ? Эгер де мен сюннет этивню якълай бусам , хачгъа байлавлу юрютеген англатывларым магъа къыйынлыкълар гелтирмес эди .
48005012	Сизин адашдыргъанлар , уятларын гесип , оьзлени къырып битдиргенни сюер эдим !
48005013	Къардашларым , Аллагь сизин азатлыкъда яшамагъа чакъыргъан . Вёрегиз , азатлыкъ гюнагьлы табиатыгъызны таъмин этмеге багьана болуп токътамасын , терсине , бир биригизге сююв булан къуллукъ этигиз !
48005014	Къанунну бютюн маънасы « ювугъунгну оьзюнгню йимик сюй » деген бир буйрукъгъа асаслана .
48005015	Эгер сиз эришивлюклени ва бир биригизге бакъгъан якъдагъы оьчлюгюгюзню узата бусагъыз , къарагъыз чы , бир биригизни къырып битдирип къоймагъай эдигиз !
48005016	Шо саялы да мен сизге айтаман : Аллагьны Ругьу буюрагъан кюйде яшап къалыгъыз . Шо заман сиз гюнагьлы табиатыгъыз сюйген кюйде гюнагь ишлер этип юрюмессиз .
48005017	Бизин гюнагьлы табиатыбыз сюеген зат даим Аллагьны Ругьуна къаршы , Аллагьны Ругьун сюеген зат да гюнагьлы табиатыбызгъа къаршы чыгъа . Олар даим бир бирине къаршы чыгъа , натижада , сиз оьзюгюз сюеген затыгъызны этеген болмайсыз .
48005018	Амма сизге Аллагьны Ругьу ёл гёрсете буса , сиз Къанунну табилигинде тюгюлсюздюр .
48005019	Гюнагьлы табиатны ишлери белгили . Олар булардыр : зиналыкъ , нас хыяллар , напсына ёл къоягъанлыкъ ,
48005020	ялгъан аллагьлагъа къуллукъ этив , халмажчылыкъ , оьчлюк , душманлыкъ , къазапланыв , оьжетлилик , оьз оьзюн оьр тутагъанлыкъ , эришивлюклер , тартышывлар ,
48005021	гюнчюлюк , ичкичилик , кеп чегивлер ва шолагъа ошагъанлары . Бирдагъы керен де бувараман сизге : шолай затлар булан машгъул болагъанлар Аллагьны гьакимлигини тюбюне тюшмежеклер .
48005022	Амма бизин яшавубузда Аллагьны Ругьуну емиши будур : сююв , къуванчлыкъ , парахатлыкъ , сабурлукъ , рагьму , чомартлыкъ , аминлик ,
48005023	саламатлыкъ , оьзюн енгип сакълап болагъанлыкъ . Бу затлагъа къаршы бир къанун да ёкъдур .
48005024	Иса Месигьники болгъанлар напсылары ва гьасиретликлери булан бирге оьзлени гюнагьлы табиатларын хачгъа илгенлер .
48005025	Эгер биз Аллагьны Ругьу булан бирликде яшай бусакъ , шо Ругь гёрсетеген ёлда юрюмеге герекбиз .
48005026	Хохайланмайыкъ чы , бирев биревню ачувландырмайыкъ чы , бирев биревню гюллемейик чи .
48006001	Къардашлар , эгер бирев гюнагь иш эте туруп тутулса , ону сиз аривлюк булан тюз ёлгъа салыгъыз , неге тюгюл сиз Аллагьны Ругьуна берилген адамларсыз . Вёрегиз , сиз оьзюгюз де гюнагьгъа тюшюп къалардан сакъ болугъуз .
48006002	Бир биригизни намусларыгъызгъа табула туругъуз , шо заман сиз Месигьни къанунун кютген болажакъсыз .
48006003	Ким буса да бирев , бир шайыгъа да тиймей туруп , оьз оьзюн башгъалардан оьр гёре буса , о оьз оьзюн алдатадыр .
48006004	Гьар ким оьз оьзюн этеген ишлер булан тергеп къарасын , шо заман о оьзюн оьзгелер булан тенглешдирмейли , оьктем болмагъа болур .
48006005	Неге тюгюл де , гьар ким оьзюню югюн гётермеге герек .
48006006	Аллагьны каламын уьйренеген гиши уьйретеген гишисине де оьзюню бары да затларындан пай чыгъарар .
48006007	Алданып къалмагъыз . Аллагьны алдатмагъа бажарылмас . Ким не чачса , шону орар .
48006008	Гюнагьлы табиатына къуллукъ этип юрюйген гиши оьлюм тюшюмюн къайтарар . Аллагьны Ругьуна гёре яшайгъан гиши буса Аллагьны Ругьу береген даимлик яшав тюшюмюн къайтарар .
48006009	Яхшылыкъ этмеге эринмегиз . Яхшылыкъ этивде биз эринмесек , заманы етишгенде , чачгъан ерибизден тюшюмюбюзню къайтарарбыз .
48006010	Имканлыкъ берилген чакъы заман инсанлагъа , айрокъда иман къардашларыбызгъа яхшылыкъ этейик .
48006011	Мен сизге оьз къолум булан язаман . Шу уллу гьарпланы гёремисиз ?
48006012	Тышдан яхшы болуп гёрюнмеге сюегенлер сизин сюннет этдирмеге сюелер . Олар шолай этегенини себеби — Месигьни хачдагъы оьлюмю гьакъында айтагъаны учун гьызарлавлагъа тюшме сюймейлер .
48006013	Сюннет этилгенлер оьзлер де Къанунну юрютмейлер чи . Макътанмагъа багьана болсун учун , олар сизге сюннет этмеге сюелер .
48006014	Мен Раббибиз Иса Месигьни хачдагъы оьлюмюнден башгъа бир зат булан да макътанмагъа сюймеймен . Ону шо хачында бу дюньядагъы бары да зат мени учун оьлген , дюнья учун мен оьзюм де оьлгенмен .
48006015	Не сюннет этилмекни , неде сюннет этилмей къалмакъны бир маънасы да ёкъдур . Аслусу — сиз Аллагьны яратылгъан янгы заты болуп токътадыгъыз .
48006016	Бу къайдагъа гёре яшайгъан бары да адамлагъа — Аллагьны Исрайылына — парахатлыкъ ва рагьму болсун !
48006017	Ахырда да , бирев де башыма намуслар салмасын ! Неге тюгюл де , мен къаркъарамда Исаны яра белгилерин алып юрюймен .
48006018	Къардашларым , Раббибиз Иса Месигьни рагьмусу ругьугъуз булан болсун . Амин .
49001001	Бу кагъызны Аллагьны буйругъу булан Иса Месигьни элчиси болгъан мен , Павел , язаман . Эфесде Иса Месигьге амин болгъан Аллагьны халкъына салам !
49001002	Атабыз Аллагьдан ва Раббибиз Иса Месигьден сизге рагьму ва парахатлыкъ болсун !
49001003	Раббибиз Иса Месигьни Атасы болгъан Аллагьгъа гьар алгъышлар болсун ! Месигь булан бирликде О бизге кёклердеги бары да ругь савгъатларын берди .
49001004	Оьзюню алдында биз таза юрекли , айыпсыз болсун учун ва сююв булан яшасын учун , дюнья яралгъынча алданокъ да Аллагь Месигьден таба бизин сайлады .
49001005	Иса Месигьден таба Аллагь бизге Оьзюню авлетлери болмакъны алданокъ белгиледи . Будур Ону мурады ва кёп сююп этген иши !
49001006	Сююмлю Уланындан таба бизге асламдан берген макътавлу зор яхшылыгъы учун Аллагьгъа алгъыш этейик
49001007	Ону къаны тёгюлмеклигинден таба биз гюнагьларыбыздан гечилдик ва азатлыкъгъа етишдик . Ону рагьмусу шонча да гьисапсыз чы , О бизге аявсуздан Оьзюню бютюн англавундан ва гьакъылындан тёгюп къойду .
49001008	
49001009	О Оьзюню сырлы мурадын бизге ачыкъ этди . Оьзю яхшы гёрюп , шо мурады башынданокъ Месигьден таба яшавгъа чыгъарылды .
49001010	Белгилеген заман етгенде , Аллагь шо мурадын тамамлажакъ , кёклердеги ва ердеги бары да затны бирлешдирип , Месигьге таби этежек .
49001011	Месигьден таба Аллагь бизин Оьзюню халкъы этип сайлады . Дюньядагъы бары да затны Оьзю сюйген кюйде ва Оьзюню гёнгюлюне гёре этеген Аллагь шону бизге алданокъ белгиледи .
49001012	Шогъар гёре биз , биринчилей болуп Месигь булан умутубузну байлагъанлар , макътавлу Аллагьыбызгъа алгъышлар этейик .
49001013	Сизге къутгъарылыв гелтиреген гьакъ гертиликни каламын — Сююнч Хабарны — эшитген заманда , сиз де Месигьники болуп токътадыгъыз . Шогъар инангъан сонг , сиз Оьзюнюки экенни гёрсетип , Аллагь сизге ваъда этилген Ругьун берди .
49001014	Шо Ругь бизге , Оьзюнюки болгъанлагъа , Аллагь толу кюйдеги азатлыкъ бергинче , бизин варислигибизни юкчюсюдюр . Шогъар гёре де биз макътавлу Аллагьгъа алгъыш этейик !
49001015	Шо саялы мен де , Раббибиз Исагъа бакъгъан якъдагъы сизин иманыгъызны ва Аллагьны бары да халкъына бакъгъан якъдагъы сюювюгюзню эшитгенден берли ,
49001016	бир токътамай Аллагьгъа шюкюрлюк этемен ва сизин учун дуа этемен .
49001017	Раббибиз Иса Месигьни Аллагьы , макътавлу Атасы , Оьзюн сиз яхшы танысын деп , сизге гьакъыл ва англав береген Ругьун савгъат этсин деп мен дуа этемен .
49001018	Аллагь сизин оьзюне багъып чакъыргъан умутну , Оьзюню халкъы булан сиз ортакъ этежек варисликни зорлугъун ва бизге , Исагъа иман салагъанлагъа , таъсир этеген Оьзюню къудратыны гьатсыз уллулугъун сизге гёрмеге англав берсин деп дуа этемен . Шо къудрат Аллагь Месигьни оьлюмден тирилтгенде ва Ону кёклерде Оьзюню онг ягъында олтуртгъанда гёрюндю .
49001019	
49001020	
49001021	Янгыз бу дюньябызда тюгюл , гележек дюньябызда да Аллагь Месигьни бары да пачалардан , гьакимликден , башчылыкъдан , гючлерден , гьар бир чинлерден оьрге чыгъарды .
49001022	Аллагь буланы барын да Месигьге таби этди , Ону бары да затгъа , Огъар иман салгъанланы барысына да Баш этип салды .
49001023	Месигьге иман салгъанлар барысы да Ону къаркъарасы болуп токътай . Месигь Оьзю булан шону ва бютюн бары затны да толу этип токътай .
49002001	Бир заманларда , Мусаны Къанунун бузагъаныгъыз ва гюнагь этегенигиз себепли болуп , сиз оьлген эдигиз .
49002002	Шо заман сиз бу дюньяны ёллары булан юрюдюгюз ва гьавалардагъы жинлени ёлбашчысына таби болдугъуз . Аллагьгъа тынгламайгъанлагъа гьали о ёлбашчылыкъ да этип тура .
49002003	Бир заманларда биз барыбыз да шолай эдик . Биз гюнагьлы табиатыбызгъа тынглап , къаркъарабыз сюйгенни ва оюбузгъа гелгенни этип турдукъ . Шо табиатыбыз себепли болуп , бары да халкъны йимик , бизин де Аллагьны жазасы къаравуллай эди .
49002004	Амма рагьмусу кёп болгъан Аллагь бизин о даражада кёп сюегенин гёрсетди чи ,
49002005	гьатта бизге , Къанунну да бузуп оьлюп турагъанлагъа , Месигь булан бирче яшав берди ! Сиз Ону рагьмусу булан къутгъарылдыгъыз .
49002006	Иса Месигь булан бирче Аллагь бизин тирилтди ва кёклерде Ону къырыйында олтуртду .
49002007	Шону О Оьзюню зор яхшылыгъы булан Иса Месигьден таба бизге этген рагьмусуну тенги ёкъ толулугъу бары да заманлагъа хас болгъанлыкъны гёрсетмек учун этди .
49002008	Неге тюгюл де , сиз этген ишлеригизден таба тюгюл , янгыз Аллагьны рагьмусу булан иманыгъыздан таба къутгъарылдыгъыз . О Аллагьны савгъатыдыр .
49002009	Къутгъарылывну къазанып болмай , шо саялы ону булан бирев де макътанып болмас .
49002010	Биз Аллагьны яратывубуздур . Оьзю алданокъ белгилеген ишлени кютмек учун , Аллагь бизин Иса Месигь булан бирликде гьалиги кююбюзде яратды .
49002011	Сиз , тувмадан ят халкълар , « сюннет этилмегенлер » деп айтылагъан ягьудилер , оьзлеге , инсанны къоллары булан этилеген гесивню гёз алгъа тутуп , « сюннет этилгенлер » деп айтылагъанлар , бир заманда Месигьсиз яшагъаныгъызны эсде сакълагъыз . Сиз Исрайылны халкъыны санавуна гирмей эдигиз . Аллагьны Оьзюню халкъына этген ваъдалары сизин учун тюгюл эди . Сиз бу дюньяда Аллагьсыз ва умутсуз яшай эдигиз .
49002012	
49002013	Гьали буса — Иса Месигь булан бирликде — сиз бир вакътилерде арекдегилер , Ону къурбанлы оьлюмюню яхшылыгъындан ювукъдагъылар болдугъуз .
49002014	Месигь чи бизин ярашывлугъубуз . О ягьудилени ва ят халкъланы бир халкъ этип бирикдирди , бизин айырагъан оьчлюкню барусун бузду . Къаркъарасын къурбан этмек булан О Къанунну , ону буйрукъларын ва къайдаларын ёкъ этди . Ону мурады ягьудилерден ва ят халкълардан янгы бир инсан яратмакъ ва шолайлыкъда ярашывлукъ гелтирмек эди .
49002015	
49002016	Хачда оьлмеклиги булан Месигь оланы Аллагьны алдында бир къаркъара этип бирлешдирди ва душманлыкъны оьлтюрдю .
49002017	О гелип , йыракъда болгъан сизге ва ювугъундагъылагъа ярашывлукъну гьакъында Сююнч Хабар билдирди .
49002018	Ондан таба биз — ят халкълар ва ягьудилер — бир Ругь булан Атабызгъа ювукълашмагъа болабыз .
49002019	Шогъар гёре сиз ят халкълар ва гелгинчилер тюгюлсюз , Аллагьны халкъы булан бир ватандашларсыз ва Ону агьлюсюндегилерсиз .
49002020	Сиз элчилени ва пайхаммарланы кюрчюсюнде этилген Ону бинасысыз . Иса Месигь Оьзю буса кюрчюню баш ташы болуп токътай .
49002021	Шо бинаны Месигь къура , Раббибизни сыйлы ибадатханасы болмакъ учун оьсе .
49002022	Сиз де къалгъанлар булан бирче уьй къурмакъ учун , Ондан таба оьзюгюзню яратасыз . Шо уьйде Аллагь Оьзюню Ругьундан таба яшай .
49003001	Бу себепден мен , Иса Месигьге ва сизге къуллукъ этегеним саялы туснакъдагъы Павел , дуа этемен .
49003002	Сизге деп Аллагьдан магъа нечик мол савгъат инанылып берилгенин сиз , озокъда , эшитгенсиз .
49003003	Мен оьрде къысгъача язгъан кюйде , Аллагь магъа Оьзюню сырын ачды .
49003004	Бу кагъызымны охугъан заманда , магъа Месигьни сыры гертилей де ачыкъ болгъанны сиз англамагъа болажакъсыз .
49003005	Гьали сыйлы элчилерине ва пайхаммарларына Аллагьны Ругьу ачыкъ этген сыр алдагъы наслулагъа белгили болмагъан .
49003006	Шо сыр будур : Сююнч Хабарны яхшылыгъындан ят халкълар исрайыллылар булан бирге варислер , бир къаркъараны санлары ва Иса Месигьден таба этилген ваъданы ортакъчылары болуп токътайлар .
49003007	Оьзюню зор яхшылыгъы ва гючю булан Аллагь магъа берген савгъатгъа гёре мен Сююнч Хабарны билдиреген къуллукъчу болуп токътадым .
49003008	Аллагьны бары да халкъыны арасында мен инг де гиччиси бусам да , Месигьни тюгесинмейген байлыгъын ят халкъланы арасында билдирмек йимик гьюрметли савгъат магъа тапшурулду .
49003009	Шо яшыртгъын сырны гьакъында бары да халкъгъа билдирмек магъа тапшурулду . Бары да затны яратгъан Аллагь дюньяны яратгъандан берли шо сырын яшырып турду .
49003010	Гьали буса кёклени гьакимлерине ва есилерине Аллагьны кёп тармакълы гьакъылы Исагъа иман салгъанланы жыйынындан таба ачыкъ бола .
49003011	Оьзюню инг аввалгъы хыялына гёре , бу затланы Аллагь Раббибиз Иса Месигьден таба яшавгъа чыгъарды .
49003012	Ону булан бирликде ва Огъар иман салмакъ булан биз эркин ва инамлы кюйде Аллагьгъа ювукълашма болабыз .
49003013	Шогъар гёре де тилеймен сизге : сизин учун мен чегеген азаплар сизин гёнгюлсюз этмесин , неге тюгюл олар сизин макътавлу этежек .
49003014	Кёклердеги ва ерлердеги бары да зат Оьзюнден баш алагъан Атабызны алдында мен тизлеримни бюгемен .
49003015	
49003016	Оьзюню Ругьундан таба сиз ругь якъдан чыдамлы болсун учун , мен Аллагьгъа макътавлугъуну хазналарындан сизге де гюч берсин деп тилеймен .
49003017	Юреклеригизде имандан таба Месигь яшасын деп , сююв сизин тамуругъуз ва кюрчюгюз болсун деп мен дуа этемен .
49003018	Шо заман Аллагьны бары халкъы булан Месигьни сюювюню генглигин , узунлугъун , бийиклигин ва теренлигин англамакъ учун сизин таман чакъы гючюгюз болажакъ .
49003019	Гьар бир англавдан да оьрде экенине де къарамайлы , сиз шо сюювге тюшюнюп , шо даражада камил болажакъсыз чы , гьатта Аллагьны толу камиллигине етежексиз .
49003020	Огъар , гьали Оьзюню къудраты бизде иш гёреген ва биз тилейгенибизден яда гьатта хыял этегенибизден де артыкъны этеген Аллагьыбызгъа ,
49003021	Иса Месигьден ва Огъар иман салгъанларындан таба гьар даим ва бары да наслуларда макътавлар болсун дагъы ! Амин .
49004001	Мен , Раббибизге къуллукъ этегеним саялы туснакъгъа тюшген Павел , тилеймен сизге : Аллагь сизге этген чакъырывгъа лайыкълы яшав булан яшагъыз .
49004002	Гьар заман саламат , юваш хасиятлы , чыдамлы , бир биригизге сабурлу болугъуз , сююв булан янашыгъыз .
49004003	Сизин бирлешдиреген парахатлыкъдан таба Ругь бирликни сакълама къасткъылыгъыз .
49004004	Аллагь сизин оьзюне багъып чакъыргъан умут бир болгъаны йимик , Ону Ругьу бир , къаркъара бир ,
49004005	Раббибиз бир , иман бир , сувгъа чомдуруп , Аллагьгъа багъышлатыв бир
49004006	ва бютюн инсанланы Атасы болгъан Аллагь бир . О барыбыздан да оьрде , барыбызны да ичибизде ва барыбыздан да таба иш гёре .
49004007	Бизин гьарибизге Месигьни чомартлыгъына къыйышывлу болуп савгъат берилди .
49004008	Муна шо саялы Сыйлы Язывларда булай язылгъан : О оьрлюклеге гётерилди , есирлени Оьзю булан алып юрюдю ва инсанлагъа савгъатлар берди .
49004009	« Гётерилди » демек О дюньягъа тюшген болгъан демекни де англата .
49004010	Тёбен тюшген ва Оьзю булан бары да затланы толу этмек учун , кёклерден оьрге гётерилген Биревдюр .
49004011	О бирлерине элчилер , бирлерине пайхаммарлар , башгъаларына Сююнч Хабарны билдиривчюлер , бирдагъыларына Оьзюню халкъыны гьайын этивчюлер , оьзгелерине устазлар болмакъны савгъат этди .
49004012	Аллагь оланы барын да Оьзюню халкъы Месигьни къаркъарасын беклешдиривге къуллукъ этсин учун берди . Олар бизге иманда , Аллагьны Уланын танымакъда барыбыз да бир йимик даражагъа етишгинче , барыбыз да токъташгъан адамлар болгъунча ва бютюн яшавубуз Месигьни толу камиллигине етгенче кёмек эте .
49004013	
49004014	Шо заман , гьар тюрлю уьйретивлени толкъунлары , еллери , инсанланы гьиллачылыгъы ва ялгъанлары алып , ари де , бери де ташлайгъан гиччи яшлар йимик болмасбыз .
49004015	Терсине , сююв булан гьакъ гертиликге гёре юрюй туруп , къаркъараны Башы болгъан Месигьге ювукълаша туруп , гьар бир якъдан оьсюп къалайыкъ .
49004016	О бютюн къаркъара бир ерде бирлешеген , ону бары да санлары гьариси оьзюню айры айры къуллукъларын кютеген кюйню этди . Гьар айры сан тийишли кюйде къуллукъларын кютегенде , бютюн къаркъара сююв булан оьсе ва беклеше .
49004017	Шо саялы Раббибизни аты булан сизге бувараман : ят халкълар йимик яшайгъан кююгюзню къоюгъуз . Оланы бары да ойлары бошдур .
49004018	Оланы англаву тунукълашгъан , олар Аллагьны яшавундан магьрюм этилген ва оьзлени авамлыгъы саялы олар хырча болгъан .
49004019	Олар уят деп айтагъан затын тас этип , напсына шо даражада берилип къалгъан чы , гьеч бир де уялмайлы , къанмайлы , къайдагъы пасатлыкълар булан машгъул болалар .
49004020	Тек Месигьни гьакъында сиз о затны тюгюл билгенигиз .
49004021	Эгер де , озокъда , сиз Ону гьакъында эшитген бусагъыз ва Ону гьакъында сизин уьйретген буса , неге тюгюл де гьакъ гертилик Онукидир .
49004022	Алдагъы яшавугъузгъа хас болгъан затгъа , оьзюгюздеги ялгъан гьасиретликлер пуч этеген дёнген инсангъа арт беригиз деп уьйрете эди сизин .
49004023	Аллагьны Ругьу гьакъылыгъызны янгыртсын .
49004024	Сиз гьакъ герти муъминликде ва сыйлылыкъда Аллагьны келпетине ошашдырылып яралгъан инсангъа айланмагъа герексиз .
49004025	Сизин гьаригиз , ялгъанны къоюп , оьзлеге гьакъ герти затны сёйлесин , неге тюгюл биз барыбыз да бир къаркъараны санларыбыз .
49004026	« Къазаплангъанда , гюнагь иш этмегиз » , гюн батгъынча къазапланывугъузну тайдырмагъа къарагъыз .
49004027	Яшавугъузда иблисге ер бермегиз .
49004028	Бир урлагъан дагъы урламагъа тюшмей . Терсине , тарчыкълыкъдагъылагъа пай чыгъарып болмакъ учун , оьзюню къоллары булан загьмат тёкмеге тюше .
49004029	Сизин авзугъуздан бир де нас сёз чыкъмасын , янгыз тарыкълы затгъа насигьаты булангъы , тынглавчулагъа пайдалы сёзлер чыкъсын .
49004030	Аллагьны Ругьун да пашман этмегиз . О сиз Аллагьныки экенлигигизни тасдыкъ этеген затдыр ва Гюню етишгенде , Аллагь сизин толу кюйде азат этегенликни белгисидир .
49004031	Гьар тюрлю намартлыкъдан , ачувлулукъдан , къазапланывдан , акъырывдан , яла ябывдан ва оьзге яман ишлерден арек туругъуз .
49004032	Бир биригизге рагьмулу , языкъсынагъан болугъуз , Месигьден таба Аллагь сизин гечгенде йимик , бирев биревден гечигиз .
49005001	Аллагьдан уьлгю алыгъыз , неге тюгюл де сиз Ону кёп сюйген авлетлерисиз .
49005002	Месигь , бизин сююп , бизин учун Оьзюн Аллагьгъа атирли ва арив къурбан этип бергени йимик , сиз де сююв булан яшагъыз .
49005003	Сизин арагъызда гьеч бир де пасатлыкъгъа яда оьзге тюрлю наслыкъгъа , яда къызгъанчлыкъгъа байлавлу лакъыр да болмагъа тюшмей . Аллагьны халкъына шолай затлар къыйышмас .
49005004	Сёйлевюгюзде гьеч бир пасатлыкълар , бош хабарлар ва гьонкъа масхаралар болмасын . Булар сизге къыйышмас . Ону орнуна Аллагьгъа шюкюр этигиз .
49005005	Билип къоюгъуз : пасат ва нас яшав юрютеген , къызгъанч адамлагъа ( оланы ялгъан аллагьлагъа къуллукъ этегенлерден бир башгъалыгъы да ёкъдур ) Аллагьны ва Месигьни гьакимлигини тюбюнде яшамагъа ихтияр берилмежек .
49005006	Вёре , ялгъан сёзлер булан сизин бирев де алдатып къоймасын . Шо затлар чы таби болмайгъанлагъа Аллагьны къазапланывун тувдура .
49005007	Шо саялы да олар булан ортакъчы болмагъыз .
49005008	Неге тюгюл де , бир вакътилерде сиз къарангылыкъда эдигиз , гьали буса Раббибиз булан бирликде болгъаныгъыз саялы , нюрге чыкъгъансыз . Нюрню адамлары йимик яшап къалыгъыз .
49005009	Гьар тюрлю яхшы ишлер , муъминлик ва гьакълыкъ нюрню емишлеридир .
49005010	Раббибиз рази къалагъан затны англамагъа къарагъыз .
49005011	Къарангылыкъны пайдасыз ишлери булан , вёрегиз , ортакъчы болмагъыз , терсине , шо ишлени аян этигиз .
49005012	Шолай адамлар яшыртгъынлыкъда не булан машгъул болагъанны айтмакъ да айыпдыр .
49005013	Бары да яшыртгъын затлар нюрде гёрюнюп къала .
49005014	Нюр бары да затны гёрюнеген этип къоя . Шо саялы булай айтылгъан : Уян , гьей юхлайгъан адам , оьлюмден тирил ! Месигь сени нюрлендирежек .
49005015	Оьзюгюзню яшав къайдагъызда сакъ болугъуз . Гьакъылсызлар йимик яшамагъыз , гьакъыллылар йимик яшагъыз .
49005016	Заманны аягъыз , неге тюгюл бу гюнлерде яманлыкъ оьтесиз кёпдюр .
49005017	Англавсуз болмагъыз , Раббибиз не зат сюегенни англамагъа къаст этигиз .
49005018	Эсирип къалгъынча чагъыр ичмегиз , шо пасатлыкъгъа элте . Ону орнуна Аллагьны Ругьундан толмагъа къарагъыз .
49005019	Оьз арагъызда Аллагьгъа макътав , алгъыш этеген йырланы ва дин йырланы йырлагъыз . Юреклеригизде Раббибизни макътап йырлагъыз .
49005020	Даим ва гьар зат учун Раббибиз Иса Месигьни аты булан Атабыз Аллагьгъа шюкюр этигиз .
49005021	Месигьге гьюрмет этивню белгиси гьисапда бирев биревге таби болугъуз .
49005022	Гьей къатынлар , эрлеригизге Раббибизге йимик таби болугъуз .
49005023	Къаркъараны къутгъарагъан Месигь Оьзюне иман салгъанланы жыйыныны Башчысы болгъаны йимик , эр де къатыныны башчысыдыр .
49005024	Иманлылар Месигьге нечик таби бола буса , къатынлар да эрлерине гьар затда таби болмагъа гереклер .
49005025	Гьей эрлер , Месигь Оьзюне иман салгъанланы жыйынын нечик сюе буса , сиз де къатынларыгъызны шолай сююгюз . Месигь Оьзюню жыйыны учун жанын берди .
49005026	Жыйынны Оьзюнюки болагъан кюйню этмек учун , ону сув булан ва калам булан гюнагьларындан тазаламакъ учун ва
49005027	олар шавла береген , тетиксиз , дамгъасыз , демек сыйлы , нарыстадай таза болсун учун , Месигь шолай этди .
49005028	Эрлери де оьзлени къатынларын лап шолай сюймеге , оьз къаркъараларын йимик сюймеге гереклер . Къатынын сюеген гиши оьзюн де сюедир .
49005029	Оьзюню къаркъарасын сюймейген гиши ёкъдур , гьар ким къаркъарасын ашатып сакълай ва ону гьайын эте . Месигь де шолай Оьзюне иман салгъанланы жыйыныны гьайын эте ,
49005030	неге тюгюл биз Ону къаркъарасыны санларыбыз .
49005031	Сыйлы Язывларда : « Шону учун эргиши атасын ва анасын къоюп , къатыны булан бирлешежек . Экевю де туташ бир къаркъара болуп къалажакъ » , — деп язылгъан .
49005032	Бу сыр уллудур , о Месигь ва Ону жыйыны булан байлавлудур .
49005033	Сизге буса булай айтаман : гьар эргиши къатынын оьзюн сюеген йимик сюймеге , къатыны да эрине гьюрмет этмеге герек .
49006001	Гьей яшлар , сиз Раббиникисиз , шо саялы ата анагъызгъа тынглавлу болугъуз , о сизин борчугъуздур .
49006002	« Оьзюнгню атанга ва ананга гьюрмет эт . Шо заман сагъа яхшы болажакъ ва дюньяда да узакъ яшажакъсан » — муна ичинде ваъдасы булангъы Аллагьны биринчи буйругъу .
49006003	
49006004	Гьей аталар , сиз де авлетлеригизни къазапландырмагъыз , олагъа Раббибиз сюеген затны уьйретип тарбия беригиз .
49006005	Гьей къуллар , Месигьге нечик таби болажакъ эдигиз буса , сизин бу дюньядагъы есилеригизге де гьакъ юрекден , гьюрмет булан ва къоркъув булан таби болугъуз .
49006006	Шону есилеригизни сизге бакъгъан якъда яхшы къарайгъанлыгъын къазанмакъ учун тюгюл , Аллагь сюеген затланы гьакъ юрекден кютеген Месигьни къуллары гьисапда этигиз .
49006007	Инсанлагъа тюгюл , Раббибизге нечик къуллукъ этежек эдигиз буса , шолай гьаракатчылыкъ булан загьмат тёгюгюз .
49006008	Къул яда азат адам экенине де къарамайлы , Раббибиз гьар бир яхшы иш учун тийишлисин бережекни билигиз .
49006009	Сиз де , гьей есилер , къулларыгъызгъа шолай яхшы къарагъыз , къоркъув беривлени де къоюгъуз . Кёклерде оланы ва сизин Есигиз бир экенни эсде сакълап туругъуз . О гьеч биревню биревден артыкъ гёрмес .
49006010	Ахырда да , оьзюгюзню Раббибизни зор къудраты булан беклешдиригиз .
49006011	Иблисни гьиллаларына къаршы туруп болмакъ учун , Аллагьны савутларындан тагъыгъыз .
49006012	Биз инсанлагъа къаршы ябушмайбыз , ругь башчылагъа , гьакимлеге , бу къарангы дюньяда иш гёреген гючлеге ва кёкде яманлыкъ этеген жинлеге къаршы ябушабыз .
49006013	Шо къара гюнлер гелген заманда , бары да чапгъынланы гери урмакъ учун ва бары да сынавлардан оьтме болмакъ учун , къолларыгъызгъа Аллагьны савутларындан алыгъыз .
49006014	Къатып токътагъыз , белигизге гьакъ гертиликни белбавун байлагъыз ва уьстюгюзге муъминликни гюбесин гийигиз .
49006015	Ярашывлукъну гьакъындагъы Сююнч Хабарны билдирмеге гьазирликни аякъгийимин гийигиз .
49006016	Ондан къайры да , иблисни жыжымлы окъларын сёндюрюп болмакъ учун , къолугъузгъа иманны къалкъанын алыгъыз .
49006017	Башыгъызгъа къутгъарылывну башлыгъын гийигиз ва къолугъузгъа Ругьну къылычын , демек Аллагьны каламын алыгъыз .
49006018	Дуа этегенде , тилейгенде , гьар гезик Аллагьны Ругьу булан дуа этигиз . Шо саялы да гьазир кюйде туругъуз ва Аллагьны бары да адамлары учун къаныгъывлу кюйде дуа этигиз .
49006019	Магъа тарыкълы сёзлер табулсун ва Сююнч Хабарны сырын мен тартынмайлы билдирмеге болсун деп , мени учун да дуа этигиз .
49006020	Гьали мен туснакъдаман , неге тюгюл де мен , Аллагьны вакили , Сююнч Хабарны билдире эдим . Шо Сююнч Хабарны мен тарыкълы кюйде , къоркъувсуз билдирсин деп дуа этигиз .
49006021	Бары да затны ва мени мундагъы кююм нечик экенни гьакъында бизин сююмлю иман къардашыбыз ва Раббибизни инамлы къуллукъчусу болгъан Тигьик сизге айтар .
49006022	Мен ону яныгъызгъа сиз бизин гьалыбызны билсин ва сизин ругьландырсын деп йиберемен .
49006023	Атабыз Аллагьдан ва Раббибиз Иса Месигьден иман къардашлагъа парахатлыкъ , сююв ва иман болсун дагъы .
49006024	Раббибиз Иса Месигьни токътавсуз кюйде сюегенлени барысына да Аллагьны рагьмусу болсун .
50001001	Иса Месигьни къуллукъчулары болгъан биз Павелден ва Тимофейден Иса Месигьге иман салгъанланы жыйыныны башчылары ва кёмекчилери булан бирче Ону Филиппадагъы бары да халкъына салам !
50001002	Атабыз Аллагьдан ва Раббибиз Иса Месигьден сизге рагьму ва парахатлыкъ болсун !
50001003	Гьар гезик сизин эсге алагъанда , мен даим Аллагьгъа шюкюр этемен .
50001004	Мен сизин учун дуа этегенде , шону сююнч булан этемен ,
50001005	неге тюгюл Исагъа иман салгъан гюнден тутуп , гьалиге ерли сиз мени булан бирликде Сююнч Хабарны билдирмекде ортакъчылыкъ этесиз .
50001006	Сизин арагъызда шо яхшы ишни башлагъанлар Иса Месигь къайтып гележек гюнге шону ахырына чыгъаражакъгъа мен инанаман .
50001007	Сиз даим мени юрегимдесиз . Сизин барыгъызгъа да бакъгъан якъдагъы мени гьислерим шолай болма да тарыкъ . Сиз барыгъыз да гьали буссагьат да , мен туснакъдагъы вакътиде де , Сююнч Хабаргъа инандырмакъ учун , ону якълайгъанда да Аллагь Оьзюню зор яхшылыгъы булан магъа тапшургъан къуллукъ этивде ортакъчылыкъ эте эдигиз .
50001008	Сизин барыгъызны да мен Иса Месигьге хас болгъан сююв булан сюегениме ва гёрме гьасиретлигиме Аллагь шагьатдыр .
50001009	Гертиден де агьамиятлы затны сайлап болсун учун , билимигиз ва англавугъуз булан сизин сюювюгюз даим де арта турсун деп мен дуа этемен . Шо заман , Месигь къайтып гележек гюн , сиз таза ва айыпсыз болажакъсыз .
50001010	
50001011	Иса Месигьден таба Аллагь сизин къабул этгени саялы , яшавугъуз бек яхшы амаллардан толар . Шолайлыкъда , Аллагьгъа макътавлукъ ва алгъыш болар .
50001012	Къардашларым , мени башыма тюшген гьаллар Сююнч Хабарны уьстюнлю кюйде билдирмеклигине себеп болгъанны сиз билгенни сюемен .
50001013	Мен Месигьге къуллукъ этегеним саялы туснакъгъа тюшгеним гьали къаладагъы бары да къаравуллагъа ва бары да къалгъанлагъа белгили .
50001014	Мени гьалымны гёрюп , иман къардашларыбызны кёбюсюню Раббибизге бакъгъан якъдагъы иманы гючленди . Аллагьны каламын олар алдындан эсе гьали тартынмай ва къоркъмай билдирелер .
50001015	Биревлер Месигьни гьакъында бир бирин гюллейгенини , бирев бирев булан оьчешегенини себебинден билдирегени де герти . Амма башгъалар яхшы къастларыны себебинден билдирелер .
50001016	Булар буса мени сюегенлигинден , Аллагь мени Сююнч Хабарны якълама салгъанны биле туруп билдирелер .
50001017	Биринчи тайпасы Месигьни гьакъында янгыз оьз пайдасы булан байлавлу къастларыны себебинден , юрегини тюз тюгюллюгюнден билдире . Шону олар магъа мунда , туснакъда , янгыз кёп къыйынлыкълар гелтирмек учун этелер .
50001018	Амма не этежекбиз ? Оланы юреклери тюзмю яда тюгюлмю — билмеймен , аслусу олар Месигьни гьакъында айтагъаныдыр . Мен де шогъар сююнемен ва дагъы да сююнежекмен .
50001019	Неге тюгюл де , сизин дуаларыгъызны яхшылыгъындан ва Иса Месигьни Ругьуну кёмеги булан булар бары да мени къутгъарылывума имканлыкъ бережегин билемен .
50001020	Месигьни бир затда да гёнгюн чыгъармасман ва уялмакълыкъдан къызармасман деп , уллу умут булан къаравуллайман . Алда йимик , гьали де тартынмайгъан кююмде къалмагъа сюемен . Шо заман , яшажагъыма яда оьлежегиме къарамайлы , оьзюмню яшавум булан Месигьге макътавлукъ гелтирежекмен .
50001021	Яшамакълыкъ чы мени учун бюс бютюнлей Месигь булан байлавлудур , гьатта оьлмек де къолайдыр .
50001022	Эгер мен яшай туражакъ бусам , шо мени учун пайдалы кюйде ишлемек демекдир . Тек шоланы къайсын сайламакъ яхшыдыр — шону билмеймен .
50001023	Мен эки арада къалып тураман : мен бу дюньядан айрылмагъа ва Месигь булан бирче болмагъа сюемен ; шо барындан да яхшысы эди .
50001024	Тек магъа сизин учун яшамагъа тарыкъ .
50001025	Мен де шогъар инанма да инанаман . Мен сизин барыгъыз да булан дагъы да болуп , иманда ва о береген къуванчда сизге алгъа багъып юрюмеге кёмек этежекмен .
50001026	Шоллукъда , мен сизин ягъыгъызгъа янгыдан гелгенде , сизге мен саялы Иса Месигьден оьктем болма дагъы да кёп себеп болажакъ .
50001027	Аслусу — Месигьни гьакъындагъы Сююнч Хабаргъа лайыкълы болуп яшап къалыгъыз ! Барыгъыз да бир болуп , Сююнч Хабарда айтылгъан иманны якълай туруп , бир душманыгъызгъа да оьзюгюзню къоркъутмагъа къоймайгъан кюйде яшап къалыгъыз . Шолай яшав олар учун оьлюмню белгиси , сизин учун буса къутгъарылывну белгиси болуп токътажакъ . О да Аллагьдан гелеген затдыр .
50001028	
50001029	Сизге янгыз Месигьге иман салмакъ тюгюл , Ону учун азап чекмек де савгъат этилген .
50001030	Алда мен башдан гечирген ва гьали де къаршылашагъан къыйынлыкълагъа сиз гьали къаршылашып турасыз .
50002001	Месигь булан бирликде болмакъ сизин ругьландыра ва Ону сюювю сизин рагьатландыра . Аллагьны Ругьу булан бирлешгенсиз , бир биригизге бакъгъан якъда рагьмугъуз ва языкъсынывугъуз бар .
50002002	Шо саялы мени шатлыгъымны дагъы да толу этигиз ва бир йимик сююв , бир йимик ойлар , бир йимик муратлар булан яшап къалыгъыз .
50002003	Оьз пайдагъыз булан байлавлу къастланы себебинден яда бош оьктемлигигизден гьеч бир зат да этмегиз . Саламат болугъуз ва оьзгелени оьзюгюзден оьр гёрюгюз .
50002004	Янгыз оьз пайдаларыгъызны тюгюл , башгъаланы пайдаларын да гьисапгъа алыгъыз .
50002005	Сизин ойлашагъан кююгюз Иса Месигь ойлашагъан кюйде болсун .
50002006	Оьзю Аллагьдай болса да , Иса Оьзю Ону булан тенг болайым деп айланмагъан .
50002007	О бары затындан магьрюм къалып , къулдай болуп токътагъан . Бары да инсанланы йимик , Ону да къатынгиши тапгъан .
50002008	Сонг да Оьзюн олай тёбен салды чы , олай тынглавлу эди чи , оьлюмню — гьатта хачдагъы оьлюмню къабул этди .
50002009	Шо саялы Аллагь Ону бек оьрге де чыгъарды . Аллагь Огъар бары да атлардан оьр болгъан атны берди .
50002010	Аллагь шону Исаны атыны алдында кёкдегилер , ердегилер ва ерни тюбюндегилер — барысы да тизден чёксюн ва
50002011	Атабыз Аллагьны макътавлугъу учун гьар тил Иса Месигь Раббибиз экенни ачыкъдан сёйлесин деп этди !
50002012	Шо саялы , сююмлю къурдашларым , мен арагъызда тургъан заманда сиз тынглавлу эдигиз , мен ёкъда буса дагъы да артыкъ кюйде тынглавлусуз . Шолай болгъанда , оьзюгюзню къутгъарылывугъузну ахырына чыкъмакъ учун , бар ёкъ гьюрмет ва къоркъув булан загьмат тёгювюгюзню узатыгъыз .
50002013	Аллагь сизин ичигизде иш гёрюп тура , Оьзю сюеген затны этмек учун , сизге гьаваслыкъ ва гюч берип тура .
50002014	Бары затны кантсыз ва эришивлюксюз этигиз .
50002015	Шо заман бузулгъан ва пасат адамланы арасында сиз таза ва айыпсыз , Аллагьны тетиксиз авлетлери йимик къаларсыз . Сиз даимлик яшавгъа гелтирген хабаргъа гёре яшай туруп , шоланы арасында юлдузлар йимик шавла берерсиз . Бары да къыйынларым негьакъ болмагъаны саялы , Месигь къайтып гележек гюн мен сизин булан оьктем болажакъман .
50002016	
50002017	Балики , мен Аллагьгъа сизин иманыгъыз этеген къурбанлыкъ къуллукъ этивню толумлашдырып , къаным тёгюлюп , оьлермен . Мен шо заманда да шат болажакъман ва сизин булан бирче шат болажакъман .
50002018	Мени булан бирге сиз де шат болугъуз ва къуваныгъыз !
50002019	Раббибиз Иса буюрса , сизин гьакъыгъыздагъы бары да янгы хабарланы билип ругьланмакъ учун , ювукъ заманны ичинде ягъыгъызгъа Тимофейни йиберме умут этемен .
50002020	Тимофей йимик сизин гьайыгъызны этеген мени дагъы адамым ёкъ .
50002021	Гьар ким Иса Месигь сюегенни тюгюл , оьзюню пайдасыны гьайын эте .
50002022	Сиз Тимофей нечик чыныкъгъан адам экенни билесиз . О мени булан бирге , ата ва улан йимик болуп , Сююнч Хабарны билдирмекге къуллукъ этди .
50002023	Шогъар гёре , сонг мени ишим нечик болажагъын билгендокъ , ону сизин яныгъызгъа йибермеге умутум бар .
50002024	Узакъ къалмай оьзюм де сизин яныгъызгъа гелип болажагъыма инанаман , Раббибиз буюрса .
50002025	Гьали буса магъа кёмекге деп , сиз мени яныма йиберип гелген иман къардашым Эпафродитни де сизин яныгъызгъа къайтарып йибермеге герекли гёрдюм . О мени булан ишлей туруп , Сююнч Хабарны якълап турду .
50002026	Эпафродит сизин гёрмеге бек сюе . Оьзю авруй деп , сизге етишген хабарлар ону къайгъырта .
50002027	Гертилей де , о бек авругъан эди ва гьатта оьлю гьалына да етишген эди . Амма огъар , янгыз огъар да тюгюл , магъа да Аллагьны рагьмусу болду ва къайгъыма къайгъы къошулмай къалды .
50002028	Шо саялы да мен ону сизин яныгъызгъа йибермеге бек сюемен . Ону гёргенде , сизге къуванчыгъыз къайтып гележек ва мени башымдан бир къайгъы таяжакъ .
50002029	Ону , Раббибизге иман салгъанда йимик , бек къуванчлы кюйде къаршылагъыз . Ону йимик адамлагъа гьюрмет этигиз .
50002030	Неге тюгюл де , о Месигьге къуллукъ этмек учун , оьлмей аз къалды , жанын аямай иш юрютдю ва магъа сиз оьз заманыгъызда этип болмагъан кёмекни этди .
50003001	Ахырда да , къардашларым , Раббибиз булан бирликде сююнюп къалыгъыз ! Сизге шону гьакъында бирдагъы ва бирдагъы керен язмагъа магъа къыйын тюгюл , неге десе , о сизге къоркъунчдан къутулмагъа кёмек этежек .
50003002	Шо итлерден сакъ болугъуз , яманлыкъ этеген адамлардан сакъ болугъуз , сюннетни талап этегенлерден сакъ болугъуз .
50003003	Герти сюннет этилгенлер бизбиз . Неге тюгюл де , Аллагьгъа Ону Ругьундан таба ибадат этебиз . Бизге этген ишлери саялы Иса Месигь булан оьктем болабыз , тышдан гёрюнеген затлагъа да аркъа таямайбыз .
50003004	Буса да мен тышдан гёрюнеген затлагъа аркъа таяп болур эдим . Эгер бирев шогъар оьзюню себеплери бар деп ойлаша буса , мени шолай себеплерим кёп .
50003005	Мен тувуп , сегизинчи гюн сюннет этилгенмен , исрайыл халкъындан , Бенияминни наслусундан чыкъгъанман . Мен ягьудилени де ягьудисимен , Къанунну кютмекге гелгенде буса , мен фарисеймен .
50003006	Мен Исагъа иман салгъанланы бек къасткъылып гьызарладым . Къанунгъа асаслангъан муъминликге гёре чи мен сёз табып болмасдай эдим .
50003007	Амма шо заман мен уьстюнлюк деп гьисап этген затланы гьали , Месигь себепли болуп , бош ва пайдасыз затлар деп гьисап этемен .
50003008	Раббим Иса Месигьни танымакълыкъны агьамиятлылыгъы булан тенглешдиргенде , олар барысы да гьеч затлардыр ! Месигьге тюшюнмек учун ва Ону булан бирликде болмакъ учун , мен бары да затны гери урдум ва бары да затны мен бир пайдасыз чёпден артыкъ гёрмеймен . Къанунгъа гёре юрюйген муъминлигим тюгюл , Аллагь мени Месигьге иман салгъаным саялы къабул этди . Аллагьны къабул этегени бизин иманыбыздан асылы бола .
50003009	
50003010	Месигьни ва Ону оьлюмден тирилтген гючню танымагъа сюемен . Мен де оьлюмден тириливге етмесми экенмен деп , О чекген азаплагъа ортакъчы болмагъа ва Ону оьлюмюнде Огъар ошама сюемен .
50003011	
50003012	Мен гьали де шо мурадыма етишмегенмен , оьзюмню де камиллешгенмен деп гьисапламайман , амма алдыма салгъан муратгъа етишмек учун къаст этемен . Шо мурат учун Иса Месигь мени танглады .
50003013	Къардашларым , мен гьали де шогъар етишмегенмен . Артда къалгъан затланы барын да унутуп , алда токътагъанларына етишмеге къаст этемен .
50003014	Мен окъдай болуп мурадыма багъып — савгъат алмакъ учун учаман . Шо савгъат буса Иса Месигьден таба Аллагь бизин Оьзюне багъып чакъыргъан даимлик яшавдур .
50003015	Бизге барыбызгъа да — ругь якъдан чыныкъгъан адамлагъа — гьар затгъа шолай къарамагъа тюше . Эгер неде буса да бир затда сизин пикругъуз башгъача буса , Аллагь сизге ачыкъ этип гёрсетер .
50003016	Гелигиз , барыбыз да билеген затыбызгъа асасланып яшап къалайыкъ .
50003017	Къардашлар , менден уьлгю алывугъузда бир болугъуз ва биз сизге гёрсетген уьлгюге гёре яшайгъанлагъа къарагъыз .
50003018	Мен сизге алда да айтдым , гёзьяшлар тёге туруп гьали де айта тураман : бир хыйлылар Месигьни хачыны душманлары йимик яшайлар .
50003019	Оланы ахыры оьлюмдюр , оланы аллагьы къурсагъыдыр , оланы макътавлугъу биябурлукъдур . Оланы бютюн ойлары бу дюньягъа бакъдырылгъан .
50003020	Биз кёклени ватандашларыбыз . Бизин Къутгъарывчубуз Раббибиз Иса Месигь ондан таба гележегин къаравуллап турабыз .
50003021	Огъар бары да затгъа ёлбашчылыкъ этмек учун къудрат да берилген . Шо къудрат булан О бизин осал , оьлюмге тарыйгъан къаркъараларыбызны тюрлендирип къояжакъ ва оланы Оьзюню макътавлу къаркъарасына ошатажакъ .
50004001	Шо саялы , сююмлю къардашларым , Раббибизни ёлундан тайышмай туругъуз ! Сиз мени къуванчымсыз , башымны тажысыз , мен сизин сюемен ва сизге къарамагъа сюемен .
50004002	Мен Эводиягъа ва Синтигьиягъа ялбарып тилеймен : Раббибиз булан бирликде болгъаныгъыз саялы , эришивлюклени битдирип , бир гьасилге гелигиз .
50004003	Мени иш ёлдашым , шо къатынлагъа кёмек эт деп сагъа да ялбарып тилеймен . Неге тюгюл де , мен , Клемент ва оьзлени атлары яшав китабына язылгъан оьзге иш ёлдашларым да йимик , олар да Сююнч Хабарны билдирмек учун къыйын тёкдюлер .
50004004	Раббибиз булан бирликде гьар заман сююнюп къалыгъыз ; бирдагъы керен де айтаман : сююнюп къалыгъыз !
50004005	Инсанлагъа сиз яхшы янашагъанны барысы да гёрсюнлер . Раббибиз узакъ къалмай къайтажакъ .
50004006	Гьеч бир затгъа да къайгъырмагъыз , тилеклеригизни дуаларыгъызда шюкюрлюк булан Аллагьгъа тапшуругъуз .
50004007	Шо заман бизин англавубуздан уьстюн гелеген Аллагьны парахатлыгъы сизин юреклеригизни ва гьакъылыгъызны Иса Месигь булан бирликде сакълажакъ .
50004008	Ахырда да , къардашларым , янгыз гьакъ , асил , адилли , таза затланы , сюювге лайыкълы ва гёзел , оьр болгъан ва макътавгъа лайыкълы затланы гьакъында пикир этигиз .
50004009	Сиз менден уьйренген , алгъан , эшитген ва менде гёрген бары да затны давам этип туругъуз . Парахатлыкъ береген Аллагь шо заман сизин булан болар .
50004010	Сиз янгыдан мени гьайымны этегенигизге бек сююнюп , мен Раббибизге алгъыш этдим . Сиз гьар заман мени гьайымны этдигиз , амма шону гёрсетмеге сизин имканлыгъыгъыз болмады .
50004011	Мен ону айтагъаным гьеч бир затгъа тарчыкълыгъым болгъаны саялы тюгюл . Гьар гьалда бары да затгъа рази болуп къалмагъа мен уьйренгенмен .
50004012	Тарчыкълыкъда ва токълукъда яшап бажараман . Токъ болма , ач къалма , бары затым болуп ва тарчыкълыкъда къалып — гьар затдан бары затгъа уьйрендим .
50004013	Магъа гюч береген Месигьден таба мен бары да затны этмеге боламан .
50004014	Къыйыным барда магъа кёмекге табулуп , сиз яхшы иш этдигиз .
50004015	Сиз оьзюгюз билесиз , филипиялылар : Сююнч Хабарны билдирмеге башлагъанда , мен Македонияны къоюп гетген заманда , сизден къайры Исагъа иман салгъанланы бир жыйыны да магъа харж якъдан кёмек этмей эди .
50004016	Мен тарчыкъ гьалгъа тюшген заманда , сиз магъа Салоникге де бир нече керенлер кёмек йиберип гелдигиз .
50004017	Мен савгъатлар сююп айланагъаным тюгюл . Инг башлап мен сизге хайыр болгъанны сююп айланаман .
50004018	Эпафродитден таба сиз магъа тарыгъындан да артыкъ зат йиберип гелдигиз ва гьали мени бары да затым бар . Бу буса Аллагь рази къалагъан ва къабул этеген бир арив ийисли къурбан йимикдир .
50004019	Аллагьым да Иса Месигьден таба сизин бары да тарчыкъларыгъызны Оьзюню макътавлу байлыкъларындан толумлашдырар .
50004020	Атабыз Аллагьгъа гьар даим де макътавлар болсун ! Амин .
50004021	Иса Месигьге иман салгъанланы барысына да салам айтыгъыз . Мени янымдагъы иман къардашлар да сизге саламлар йиберелер .
50004022	Аллагьны бары да халкъы ва айрокъда Румну пачасыны къаласында ишлейгенлер сизге саламлар йиберелер .
50004023	Раббибиз Иса Месигьни рагьмусу сизин юреклеригизде болсун .
51001001	Аллагь буюруп , Иса Месигьни элчиси этилип танглангъан мен Павелден ва иман къардашыбыз Тимофейден
51001002	Аллагьны Колосдагъы халкъына , Месигь булан бирликдеги инамлы къардашлагъа салам ! Атабыз Аллагь сизге рагьму ва парахатлыкъ берсин .
51001003	Биз дуа этегенде , сизин учун гьар заман Раббибиз Иса Месигьни Атасы Аллагьгъа шюкюр этебиз .
51001004	Неге тюгюл де , Иса Месигьге сизин иман салагъаныгъызны ва Аллагьны бары да халкъына бакъгъан якъдагъы сюювюгюзню гьакъындагъы хабар бизге етишген .
51001005	Неге тюгюл де , умут этеген затыгъыз сизин кёклерде къаравуллап тура . Сиз о гьакъда алда сизге етишген гьакъ гертиликни сёзюнде — Сююнч Хабарда — эшитген эдигиз . Сиз Сююнч Хабарны эшитген ва Аллагьны зор яхшылыгъы гьакъында гертиден де англагъан гюнден берли , сизин арагъызда болгъанда йимик , бютюн дюньяда Сююнч Хабар яхшы натижа гелтирип ва яйылып тербей .
51001006	
51001007	Сиз шо гьакъда сизин учун Месигьге инамлы кюйде къуллукъ этеген сююмлю иш ёлдашыбыз Эпафрасдан эшитдигиз .
51001008	Дагъы да о бизге Аллагьны Ругьу сизге берген сюювню гьакъында хабарлады .
51001009	Сизин гьакъыгъыздан башлап эшитген гюнден берли биз сизин учун даим дуа этебиз . Оьзю сюегенин сизге билдирсин , ачыкъ англав ва ругь якъдан гьакъыллылыкъ берсин деп , Аллагьгъа тилейбиз .
51001010	Сиз Раббибизге лайыкълы болгъан яшав булан яшасын деп , гьар бир ишигизде О ушатагъан кюйде иш гёрсюн деп , гьар рагьмулу ишде сизин загьматыгъыз натижа берсин деп , сизин Аллагьгъа тюшюнювюгюз артсын деп , биз дуа этебиз .
51001011	Шону учун да сизде зор чыдамлыкъ ва къаттылыкъ болсун деп , Аллагь сизин Оьзюню макътавлу къудраты булан гючлендирсин дагъы . Сизге Оьзюню нюрде яшайгъан халкъыны варислигинден пайыгъызны алма имканлыкъны савгъат этип бергенге Атабызгъа шат кюйде шюкюрлюк этигиз .
51001012	
51001013	О бизин къарангылыкъны гючюнден къутгъарып , Оьзюню сююмлю Уланыны гьакимлигини тюбюнде яшамагъа ихтияр берди .
51001014	Исадан таба биз азатлыкъны , гюнагьларыбызны гечивюн алдыкъ .
51001015	Гёрюнмейген Аллагьны келпети ва бары яратывдан оьрдеги Одур .
51001016	Кёкдеги , ер юзюндеги , гёрюнеген , гёрюнмейген бары да затланы : пачаланы , гьакимлени , башчыланы , гьакимиятланы — Аллагь Ондан таба яратды . Гьар зат Ондан таба ва Ону учун яратылды .
51001017	О бары яратылгъан затдан алда болгъан . Ону къудраты булан бары да зат тизимли болду .
51001018	Къаркъараны Башы , демек иман салгъанланы Башчысы Одур . Гьар бир затда алдын болмакъ учун , О оьлюлерден биринчилей болуп тиргизилген Башдыр .
51001019	Аллагьны бютюн толулугъу , Оьзю Аллагьны буйругъуна гёре , Месигьде яшап тура .
51001020	Месигьни хачда тёгюлген къаны себепли болуп , Аллагь кёклердеги ва ер юзюндеги бары да затны Ондан таба Оьзю булан ярашдырды .
51001021	Оьзюгюзню ойларыгъыз ва яман ишлеригиз саялы бир вакътилерде сиз Аллагьдан арекде эдигиз ва Огъар душман да дюр эдигиз .
51001022	Амма Месигь Оьзюню инсан къаркъарасы тарыгъан оьлюмюнден таба сизин Аллагь булан ярашдырды . Шоллукъда , О сизин гьеч бир тетиксиз , айыпсыз ва юреклеригиз таза кюйде Аллагьны алдына гелтире ,
51001023	эгер де , озокъда , сиз иманны къатты ва бек кюрчюсюнде дагъы да токътап турсагъыз . Сиз эшитген Сююнч Хабар берген умутдан тайышмай туругъуз . Шо Сююнч Хабар кёкню тюбюнде яшайгъан бары да халкъгъа билдирилген . Аллагьны тапшуруву булан мен Сююнч Хабар билдирмек учун къуллукъчу болдум .
51001024	Магъа сизин учун азап чекмеге тюшгенге мен сююнемен . Месигьни къаркъарасы , демек Огъар иман салгъанланы жыйыны саялы азап чеге туруп , мен Ону къаркъарасы учун етишмейген затны толумлашдыраман .
51001025	Аллагьны тапшуруву булан мен Исагъа иман салгъанланы къуллукъчусу болдум . Оьзюню каламын сизин пайдыгъыз учун толу кюйде етишдирмеге Аллагь магъа тапшурду .
51001026	Алда асруланы боюнда Аллагьны сыры бары да наслулагъа яшырылгъан эди . Гьали буса ону Аллагь Оьзюню халкъына ачыкъ этди .
51001027	Аллагь шо сырны бары байлыгъын ва макътавлугъун бары да халкъланы арасында ачыкъ этмеге сюйдю . Сыр буса Месигь сизин ичигизде яшайгъанлыкъдадыр ва Оьзюню макътавлугъуна сизин де ортакъчы этеген умутугъуз болуп токътайгъанлыкъдадыр .
51001028	Бары да адамланы Аллагьны алдында Месигь булан бирликде камиллешген гьалда гёрсетмеге сюебиз . Шо саялы олагъа Месигьни гьакъында билдирип , гьарисин насигьат ва Аллагь берген гьакъыл булан уьйретебиз .
51001029	Шону учун Месигь магъа береген ва оьзюмде иш гёреген бары да гючлер булан загьмат да тёгемен .
51002001	Сизин пайдыгъыз учун , Лаодикиядагъы иман къардашланы ва гьали де оьзюм гёрмеген кёп башгъаланы пайдысы учун мен нечик къаныгъывлу загьмат тёкгенни сиз билгенигизни сюемен .
51002002	Мен шону оланы ругьландырмакъ ва сюювде бирлешдирмек учун этемен . Олар Аллагьны сырын билмеклиги гелтиреген толу гьакъ инамлыкъгъа етгенни сюемен . Аллагьны сыры да Месигьдир .
51002003	Гьакъылны ва билимни бары да хазналары Онда яшырылгъан .
51002004	Мен сизге шону арив сёзлер булан сизин бирев де алдатып болмасын учун айтаман .
51002005	Оьзюм сизин булан тюгюл бусам да , сиз мени юрегимдесиз . Сиз тийишли кюйде яшайгъаныгъыз ва Месигьге бакъгъан якъдагъы сизин къатты иманыгъыз мени сююндюре .
51002006	Сиз Иса Месигь Рабби экенни къабул этдигиз , шо саялы Ону булан биригип яшап къалыгъыз .
51002007	Месигьде тамурлашыгъыз , оьзюгюзню яшавугъузну Ону уьстюнде къуругъуз , сизин уьйретген кюйде оьзюгюзню иманыгъызда беклешигиз ва Аллагьгъа артыкъ кюйде шюкюрлюк этигиз .
51002008	Месигьге асасланмагъан , амма инсан адатларына ва бу дюньягъа гьакимлик этип турагъан къайдалагъа асаслангъан гьар къайсы болуп да бир бош ва пайдасыз илму булан сизин бирев де есир этмесин учун , вёрегиз , сакъ болугъуз .
51002009	Аллагьны бютюн толулугъу Месигьде , Ону инсан къаркъарасында яшай .
51002010	Ону булан биригип , сиз де яшавну толулугъун тапдыгъыз . О буса бары да ругьланы гьакимлерини ва башчыларыны уьстюнде токътагъан .
51002011	Сизге сюннет Месигьге иман салгъанда этилди . Шо сюннетни буса инсанлар тюгюл , Месигь этди . Булай демек — О сизин гюнагьлы табиатыгъызны гючюнден азат этди .
51002012	Сувгъа чомдуруп , оьзюгюзню Аллагьгъа тапшуртгъанда , сиз Ону булан бирче гёмюлген йимик болдугъуз . Шо заман сиз дагъы да Месигьни оьлюмден тирилтген Аллагьны къудратына бакъгъан якъдагъы иманыгъыздан таба Ону булан бирче тирилдигиз .
51002013	Алда гюнагьларыгъызны ва сюннетсиз гюнагьлы табиатыгъызны себебинден сиз оьлюлер эдигиз , амма Аллагь сизин Месигь булан бирче тирилтди . О бизин бары да гюнагьларыбызны гечди .
51002014	Месигь Къанунну буйрукълары булан бизге тёлевге гёрсетилген бары да борчланы язывун ёкъ этди . О шо язывну хачгъа илинип ёкъ этди .
51002015	Аллагь ругьланы гьакимлерин ва гьакимиятларын савутсузландырды , хачны гючю булан олардан уьстюн гелди ва Оьзюню уьстюнлюгюню юрюшюнде оланы есирлер йимик юрютдю .
51002016	Ашайгъан ичеген затыгъызгъа къарап , бир бир дин байрамланы , ай янгырып чыгъагъан заманны яда сонгугюнлени белгилемейгенигизге къарап , сизин бирев де айыпламасын .
51002017	Бу чу янгыз гелмеге тарыкълы болгъан затны гёленткиси , гьакъыкъат буса Месигьдедир .
51002018	Оьз оьзюн тёбен салмагъа , малайиклеге сужда къылмагъа сюегенлени , оьзлер гёреген затланы гьакъда айтып юрюйгенлени сизин айыплама къоймагъыз . Шолай адам бу дюньядагъы гьакъылы ёлбашчылыкъ этип , бир себепсиз оьктемлигинден шишип айланар .
51002019	Олар санлары бир бири булан бирлешген ва Аллагь сюеген кюйде оьсеген бютюн къаркъараны юрютеген Баш булан — Месигь булан — байлавлугъун тас этгенлер .
51002020	Месигь булан бирче оьлюп , сиз бу дюньягъа гьакимлик этип турагъан къайдалардан эркин болдугъуз . Неге дагъы дюньяда яшайгъанда йимик , « Муну тутма ! » , « Ону ашама ! » , « Огъар тийме ! » деген йимик къайдаланы юрютесиз ?
51002021	
51002022	Булар барысы да янгыз инсан къайдаларыдыр ва насигьатларыдыр . Шолай къайдалар ва насигьатлар оьзлерден пайдаланып битген сонг ёкъ этилме тарыкълы болгъан бары да затлар булан байлавлудур .
51002023	Оьзбашына иш гёреген динчилиги , оьз оьзюн тёбен салагъанлыгъы , къаркъарасына артыкъ зулму гелтиреген булай къайдалар , озокъда , нечик буса да бир гьакъыллылыкъны гёрюнюшюн ярата . Гьакъыкъатда буса , гюнагьлы напсындан уьстюн гелмек учун , онда гьеч бир гюч де ёкъдур .
51003001	Шолай болгъанда , Аллагь сизин Месигь булан бирче тирилтсе , Аллагьны онг ягъында Месигь олтургъан кёклеге багъып талпыныгъыз .
51003002	Ойларыгъызны дюньядагъы затлагъа тюгюл , кёклеге бакъдырыгъыз .
51003003	Месигь булан сиз оьлгенсиз . Гьали сизин яшав Месигь булан бирче Аллагьда яшырылып тура .
51003004	Месигь сизин герти яшавугъуздур . О къайтып гелгенде , сиз де Ону булан бирче макътавлукъгъа ортакъчы болажакъсыз .
51003005	Шо саялы оьзюгюзде бар дюньягъа хас болгъан бары да затны : пасатлыкъны , писликни , напс къастланы ва ялгъан аллагьлагъа къуллукъ этивге ошайгъан къызгъанчлыкъны оьлтюрюгюз .
51003006	Шо бары да затлар саялы Аллагьны къазапланыву етишип геле тура . О тынгламайгъанланы такъсырлажакъ .
51003007	Бир заманларда сиз де шо затланы таъсирин сезип яшадыгъыз , шо ёлларда юрюдюгюз .
51003008	Гьали буса къазапланывгъа , оьчлюкге , ачувгъа , бугьтангъа ва эдепсиз сёзлеге арт беригиз !
51003009	Бир биригизге ялгъан айтмагъыз , неге тюгюл де сиз гьали бары да яман ишлери де булан бирче оьзюгюзден алдагъы битимигизни алып ташладыгъыз .
51003010	Аллагьыбызны англайгъан даражагъа етмек учун , баргъан сайын Яратгъаныбызгъа ошай туруп , сиз даим янгырып турагъан янгы битимни къабул этдигиз .
51003011	Янгы битими булангъы адамгъа не ягьудилени , не ягьуди тюгюллени , не сюннет этилгенни , не сюннет этилмегенни , не башгъа халкъны , не къыр адамны , не къулну , не азатны арасында башгъалыкъ ёкъдур . Месигь гьар затдыр ва гьар затдадыр .
51003012	Сиз Аллагьны халкъысыз . О сизин кёп сююп сайлады . Шогъар гёре рагьмуну , языкъсынывну , саламатлыкъны , инсанлар булангъы аралыкъда илиякълылыкъны , сабурлукъну опуракълардай этип гийигиз .
51003013	Бир биригизге сабурлу болугъуз . Эгер де биревню биревге хатири къалгъан буса , гечигиз . Раббибиз сизден гечгенде йимик , сиз де гечигиз .
51003014	Шо « опуракъланы » уьстюнден бары да затны камиллешдирип бирлешдиреген сюювню де гийигиз .
51003015	Месигь береген парахатлыкъ юреклеригизни тюз ёлгъа салсын . Сиз чи бир къаркъараны ортакъчылары болуп , парахатлыкъда яшама чакъырылгъансыз . Шюкюрлю де болугъуз !
51003016	Месигьни каламы бютюн байлыгъы булан сизин ичигизде яшасын . Ону каламы булан гьакъыллы кюйде бир биригизни уьйретигиз ва насигьат беригиз . Юрегигизде шюкюрлюк булан Аллагьгъа макътав , алгъыш этеген йырланы ва дин йырланы йырлагъыз .
51003017	Не зат эте бусагъыз да , не зат сёйлей бусагъыз да , Раббибиз Исаны аты учун этигиз , Ондан таба Атабыз Аллагьгъа шюкюр этигиз .
51003018	Гьей къатынлар , Исагъа иман салгъанлагъа лайыкълы болагъан кюйде , эрлеригизге таби болугъуз .
51003019	Гьей эрлер , къатынларыгъызны сююгюз . Олагъа артыкъ къатты болмагъыз .
51003020	Гьей яшлар , ата анагъызгъа гьар затда тынглавлу болугъуз . Шолай этсегиз , Раббибиз де рази къалар .
51003021	Гьей аталар , авлетлеригизни къарсалатмагъыз , ёгъесе олар гёнгюлсюз болуп къалар .
51003022	Гьей къуллар , сизин бу дюньядагъы есилеригизге гьар затда тынглавлу болугъуз . Яревкелер этегенде йимик , гёземеликге де тюгюл . Шону есилеригизни яхшы къаравун къазанмакъ учун тюгюл , гьакъ юрекден ва Раббибизден къоркъагъан гьалда этигиз .
51003023	Не зат эте бусагъыз да , шону инсанлар учун тюгюл , Раббибиз учун этегенде йимик , гьакъ юрекден этигиз .
51003024	Раббибиз сизге савгъатгъа варислик бережекни билесиз чи . Неге тюгюл де , сиз гьакъ Есигизге — Раббибиз Месигьге къуллукъ этесиз .
51003025	Яманлыкъ этеген гиши Аллагьны ягъындан тийишли кюйде такъсырланар , неге тюгюл Аллагь биревню биревден артыкъ гёрмей .
51004001	Гьей есилер , къуллукъчуларыгъызгъа сиз де адилли ва тюз янашыгъыз , кёклерде сизин де Есигиз барны унутмагъыз .
51004002	Эринмей талмай дуа этигиз . Дуа этегенде , айыкъ ва шюкюрлю болугъуз .
51004003	Бизин учун да дуа этигиз . Оьзюню сырын , демек Месигьни гьакъындагъы хабарны билдирмек учун , Аллагь бизге де бир ёл ачсын деп дуа этигиз . Шо себепден мен гьали де туснакъдаман .
51004004	Мен тарыкълы кюйде , англашывлу сёйлеп болсун учун дуа этигиз .
51004005	Исагъа иман салмайгъанлар булан оьзюгюзню гьакъыллы тутугъуз , гьар имканлыкъдан пайдаланыгъыз .
51004006	Оьзгеге тюз жавап берип билмек учун , сизин сёйлевюгюз гьар заман илиякълы , гьакъыллы болма тарыкъ .
51004007	Мени гьакъымдан бары да затны сизге Тигьик хабарлажакъ . О мени сююмлю иман къардашым , иш ёлдашым ва Раббибизни ёлунда мени йимик бир къуллукъчу .
51004008	Бизин гьалыбызны сиз билсин ва о сизге ругь якъдан гюч де берсин деп , мен ону сизин яныгъызгъа йибердим .
51004009	Ону булан сизге Онесим де гележек . О да арагъыздан чыкъгъан биригиз , бизин инамлы ва сююмлю иман къардашыбыз . Мундагъы гьалланы гьакъында олар сизге бары да затны айтажакълар .
51004010	Мени булан бирче туснакъда олтургъан Аристарх да сизге салам йибере . Барнабаны зукъариси Марк да сизге салам йибере . Сиз Маркгъа байлавлу буйрукъланы алдыгъыз . Эгер о сизин яныгъызгъа гелсе , ону яхшы къаршылагъыз .
51004011	Сизге Иуст деп де айтылгъан Иса да салам йибере . Исагъа иман салгъан ягьудилени арасындан янгыз булар мени булан бирче Аллагьны гьакимлиги токъташсын учун загьмат тёге эди . Олар магъа уллу кёмеклешив эди .
51004012	Арагъыздан чыкъгъан биригиз — Иса Месигьни къуллукъчусу болгъан Эпафрас да сизге саламлар йибере . Сиз Аллагь сюеген ёлда камил , токъташгъан тынглавлукъда болсун учун , о даим сизин учун къасткъылып дуа эте .
51004013	Сизге , сизин Лаодикиядагъы ва Ераполдагъы иман къардашларыгъызгъа яхшылыкъ болсун учун ону аямай загьмат тёгегенине мен шагьатман .
51004014	Сююмлю эмчи Лукъа ва Демас сизге саламлар йиберелер .
51004015	Лаодикиядагъы иман къардашларыбызгъа , Нимфагъа ва ону уьюнде жыйылагъан Исагъа иман салгъанлагъа менден де саламлар айтарсыз .
51004016	Бу кагъыз сизге охулгъан сонг , ону Лаодикиядагъы жыйында да охусун учун , ондагъы иманлылагъа йиберигиз . Исагъа Лаодикиядагъы иман салгъанлагъа язылгъан кагъызны сиз де охурсуз .
51004017	Архипге де : « Вёре , сагъа Раббибиз тапшургъан къуллукъну кютмей къойма » , — деп айтыгъыз .
51004018	Мен , Павел , бу энни гелеген саламланы оьз къолум булан язаман . Мен бугъавланып сакъланагъанымны унутмагъыз . Аллагьны рагьмусу сизин булан болсун .
52001001	Павелден , Силадан ва Тимофейден Исагъа иман салгъанланы Салоник шагьардагъы жыйынына салам ! Атабыз Аллагьдан ва Раббибиз Иса Месигьден сизге рагьму ва парахатлыкъ болсун !
52001002	Дуаларыбызда атларыгъызны тутуп , биз сизин учун Аллагьгъа даим шюкюр этебиз .
52001003	Гьар заман Атабыз Аллагьгъа дуа этегенде , сиз гьар затны иманыгъыз ва сюювюгюз булан этегенни эсде сакълайбыз . Раббибиз Иса Месигьге сабурлукъ булан умут этегенигизни билебиз .
52001004	Аллагь сюеген иман къардашларыбыз , О сизин танглагъанны биз билебиз !
52001005	Биз Исаны гьакъында билдиреген Сююнч Хабар сизге янгыз сёз булан етишмеди , бары къудрат , Аллагьны Ругьу ва гьакъ инамлыкъ булан да етишди . Сизин булан турагъанда , биз нечик яшагъаныбызны сиз билесиз . О сизин пайдагъыз учун эди .
52001006	Сиз де зор уллу азаплар чексегиз де , Аллагьны Ругьу берген сююнч булан Сююнч Хабарны къабул этип , бизге ва Раббибизге ошап къалдыгъыз .
52001007	Сиз Исагъа иман салгъанланы Македония булан Агьая вилаятлардагъы барысы да учун уьлгю болдугъуз .
52001008	Неге тюгюл де , Раббибизни гьакъындагъы хабар сизден таба янгыз шо ерлерде билдирилип къалмады , сизин Аллагьгъа салгъан иманыгъыз гьакъдагъы хабар бары да ерлерде белгили болду . Гьали бизге сизин иманыгъызны гьакъында айтмагъа да гьажатлы тюгюл .
52001009	Сизин яныгъызгъа бизин гелмеклигибиз нечик натижа бергенни , ялгъан аллагьланы къоюп , сиз гьакъ герти Аллагьны янына чыкъгъанны ва Огъар къуллукъ этегенни гьакъында бизге башгъалар хабар бере .
52001010	Дагъы да олар бизге Аллагь оьлюмден тирилтген ва бизин болажакъ жазадан къутгъаражакъ Уланы Исаны кёклерден гелмеклигин сиз къаравуллайгъанны гьакъында хабар бере .
52002001	Къардашлар , сизин яныгъызгъа бизин гелмеклигибиз негьакъ болмагъанын сиз оьзюгюз билесиз чи .
52002002	Филиппада бизге хыйлы азап чекмеге ва хорлукълар гёрмеге тюшгени сизин эсигизде . Амма уллу къаршы турувлагъа да къарамайлы , Аллагь бизге Оьзюню Сююнч Хабарын тартынмайлы етишдирмеге гюч берди .
52002003	Бизин чакъырывубузда гьеч бир ялгъан , пис , алдатыв хыяллар ёкъ .
52002004	Терсине , биз Аллагьны разилигин алгъан ва О оьзлеге Сююнч Хабарны билдирмеге инангъан адамлар йимик сёйлейбиз . Биз инсанланы тюгюл , Аллагьны рази этмеге къаст этебиз , неге тюгюл де О бизин юреклерибиздеги затланы биле .
52002005	Сиз билесиз : биз бир заманда да яревкелик этмедик ва бизин дамагькарлыкъ къастларыбыз ёкъ . Шогъар Аллагь шагьатдыр .
52002006	Биз я сизден , я биревден де макътавлар алмагъа айланмадыкъ .
52002007	Месигьни элчилери гьисапда бизин , балики , сизден кёп затланы талап этмеге гьакъыбыз болгъандыр . Терсине , анасы гиччи яшларыны гьайын этегенде йимик , сизин гьайыгъызны этип турдукъ . Терсине , сизге нечакъы да юваш янашдыкъ . Гиччи яшларыны гьайын этеген ана йимик эдик .
52002008	Биз сизин о даражада кёп сюебиз чи , Аллагьны Сююнч Хабарын чы нечик де , гьатта оьзюбюзню яшавубузну да сизин булан кёп сююп ортакъ этмеге гьазирбиз . Сиз бизге муна шолай аявлусуз !
52002009	Къардашлар , биз нечик ишлегенибиз ва нечик загьмат тёкгенибиз сизин эсигиздедир . Сизин арагъызда Аллагьны Сююнч Хабарын билдире туруп , сизге гьеч бир намус да салмайбыз деп , биз гечеси гюню булан ишлеп турдукъ .
52002010	Биз сизин булан , Исагъа иман салгъанлар булан , оьзюбюзню гьалал , лайыкълы , гиши сёз табып болмасдай тутгъаныбызгъа Аллагь да булан оьзюгюз шагьатларсыз .
52002011	Атасы авлетлерине нечик янаша буса , биз де сизге шолай янашгъанны сиз билесиз .
52002012	Сизин яшайгъан кююгюз Оьзюню гьакимлигине ва макътавлугъуна ортакъчы болмагъа чакъыргъан Аллагьны алдында лайыкълы болсун учун , биз сизге чакъырыв эте турдукъ , сизин борчлу эте турдукъ , сизге бувара турдукъ .
52002013	Аллагьны бизден эшитген каламын къабул этген заманда , сиз ону инсан ойлашып чыгъаргъан бир зат йимик тюгюл , бар кююнде , сизге , иман салгъанлагъа , гючлю таъсир этеген Ону каламы гьисапда къабул этдигиз . Шону учун биз гьар заман Аллагьгъа шюкюр этебиз .
52002014	Сиз , иман къардашлар , Аллагьгъа ва Иса Месигьге иман салгъан Ягьудеядагъылагъа ошадыгъыз : олар ягьудилерден нечик азап чекди буса , уьлкегизни халкъындан сиз де шолай азап чекдигиз .
52002015	Алда пайхаммарланы оьлтюргени йимик , бир бир ягьудилер Раббибиз Исаны оьлтюрдюлер , гьали буса бизин къувалап чыгъардылар . Аллагь олагъа рази тюгюл ва олар бютюн инсанланы душманлары .
52002016	Ят халкълар къутгъарылсын учун , биз олар булан сёйлемеге къарайбыз . Ягьудилер буса бизге пуршав этмеге айланалар . Шолайлыкъ булан олар оьзлени гюнагьларын артдыралар . Не буса да Аллагьны къазапланыву олагъа етишген .
52002017	Къардашлар , бир нечакъы замангъа бизге сизден айрылмагъа тюшдю , амма ругьубуз булан тюгюл , къаркъарабыз булан айрылдыкъ ва сизин гёрмек учун гьасирет къалдыкъ .
52002018	Дюр , биз сизин яныгъызгъа гелмеге бек сюе эдик . Мен , Павел , буса бир керен де тюгюл , эки керен де тюгюл . Тек бизин ёлубузну иблис къыркъып токътады .
52002019	Къайтып гележек Раббибиз Исаны алдында бизин умутубуз , сююнчюбюз , уьстюнлюгюбюзню тажы сиз болмагъан сонг , дагъы ким болажакъ ?
52002020	Сизсиз чи бизин макътавлугъубуз ва сююнчюбюз !
52003001	Шо саялы , бары чыдамлыгъыбыз битип , биз Афинада янгыз къалмагъа токъташдыкъ .
52003002	Иман къардашыбыз ва Месигьни Сююнч Хабарын билдиреген Аллагьны къуллукъчусу болгъан ёлдашыбыз Тимофейни сизин яныгъызгъа йибердик . Гьызарлавлар саялы сизин биригиз де бюдюремесин учун , иманыгъызда сизин ругьландырсын ва беклешдирсин учун , ону йибердик . Неге тюгюл де , биз , Исагъа иман салгъанланы барыбыз да , гьызарлавлагъа тюшмеге деп алданокъ белгиленгенни сиз билесиз .
52003003	
52003004	Биз сизин булан болгъан заманда , бизге де , сизге де гьызарлавлар болажагъы гьакъында сёйледик . Гёрегенигиз йимик , шолай болуп да чыкъды .
52003005	Шо себепден мен дагъы къарап туруп болмадым ва сизин иманыгъызны гьакъында бир хабар билмек учун , Тимофейни йибердим . Иблис , сизин ёлугъуздан чыгъарып , ишлерибиз негьакъ гетген деп мен бек къоркъа эдим .
52003006	Амма Тимофей , сизин яныгъыздан къайтып , сизин иманыгъыз ва сюювюгюз гьакъында яхшы хабарлар алып гелди . О бизге сиз гьар заман бизин къуванчлы кюйде эсге алагъаныгъызны ва биз сизин гёрмеге сюегенде йимик , сиз де бизин дагъы да гёрмеге сюегенигизни гьакъында хабарлады .
52003007	Шоллукъда , языкъ гьалыбыз ва артыбыздан юрюлеген гьызарлавлар бар тура , къардашлар , биз иманыгъызны яхшылыгъындан ругьландыкъ .
52003008	Бизин яшавгъа гьасиретлигибиз арта , неге тюгюл де сиз Раббибизни ёлунда къатты кюйде токътагъансыз .
52003009	Сиз саялы ва Аллагьыбызны алдында бизге гелтирген сююнчюгюз саялы Аллагьгъа разилигибизни нечик билдирейик экен ? !
52003010	Сизин булан бирдагъы керен ёлукъмакъ ва иманыгъызда сизге етишмейген затны толумлашдырмакъ учун , биз гечеси гюню булан оьзюбюз болагъан кюйде къасткъылып дуа этип турабыз .
52003011	Атабыз Аллагь Оьзю ва Раббибиз Иса сизге гелмек учун , бизге ёл ачсын !
52003012	Бизин сизге бакъгъан сюювюбюз йимик , Раббибиз сизин бир биригизге де , бары да инсанлагъа да бакъгъан сююв булан толтурсун !
52003013	Раббибиз Иса къайтып гелип , бары да Оьзюню халкъы булан болгъан заманда , Атабыз Аллагьны алдында сиз айыпсыз ва юреклеригиз таза болсун деп , сизге ругь якъдан гюч берсин .
52004001	Ахырда да , къардашлар , Аллагь рази къалсын учун , сиз бизден оьзюгюзге тарыкълы кюйде яшамагъа уьйрендигиз . Сиз шолай яшап да турасыз . Сиз дагъы да яхшы яшама къаст этсин деп , биз де Раббибиз Исаны хатири учун сизге тилейбиз , ялбарабыз .
52004002	Раббибиз Исаны атындан биз сизге нечик насигьатлар бергенибиз сизин эсигиздедир .
52004003	Аллагь сиз таза юреклеригиз булан яшагъаныгъызны ва зиналыкъны гери ургъаныгъызны сюе .
52004004	Аллагьны алдында таза болмакъ ва намусгъа лайыкълы болмакъ учун , сиз къатыныгъыз булан нечик яшамагъа тарыгъын уьйренигиз .
52004005	Аллагьны танымайгъан имансызлар напсы айтгъанны этип юрюйлер . Сиз буса шолай юрюмегиз .
52004006	Аллагь биригиз де бу ишлерде яманлыкъ этмегенни ва иман къардашыгъызны алдатмагъаныгъызны сюе . Неге тюгюл де , биз сизге айтгъан ва буваргъан кюйде , Раббибиз шолай гюнагьлар саялы такъсырын бережек .
52004007	Аллагь бизин пасатлыкъ учун тюгюл , таза юреклерибиз булан яшамакъ учун чакъыргъан .
52004008	Шо насигьатланы инкар этегенлер шолайлыкъда инсанны тюгюл , сизге Оьзюню Ругьун берген Аллагьны инкар эте .
52004009	Иман къардашланы арасындагъы сюювню гьакъында сизге дагъы язып турмагъа гьажатлыкъ ёкъдур деп ойлайман . Бир биригизни сюеген кюйге сизин Аллагь уьйретген .
52004010	Сиз Македониядагъы бары да иман къардашларыгъызны сюегенигизни биз билебиз . Амма биз , иман къардашлар , оланы дагъы да бек сююгюз деп тилейбиз .
52004011	Алда биз сизге айтгъаныбыз йимик , гьар ким , оьз ишигиз булан машгъул болуп ва оьз къолларыгъыз булан ишлей туруп , парахат яшамагъа къаст этигиз .
52004012	Шолайлыкъда , сизин яшавугъузгъа къарап оьзгелер гьюрмет этеген кюйде ва бир де тарчыкълыкъны гёрмеген кюйде яшап къаларсыз .
52004013	Къардашлар , умуту ёкъ оьзге адамлар йимик , сиз пашман болмасын деп , оьлгенлени гьакъында билгенигизни сюебиз .
52004014	Иса оьлгенине ва О янгыдан тирилгенине биз инанабыз . Шо саялы Исагъа иманы булан оьлгенлени де Аллагь Ондан таба тирилтежегине де инанабыз .
52004015	Биз , Раббибиз гележек замангъа сав къалгъанлар , шо замангъа оьлгенлерден алгъа чыгъып болмажакъбыз . Шону Раббибиз Оьзю айтгъан ва сизге муна биз де айта турабыз .
52004016	Буйрукъ сёзю , баш малайиклени бирисини авазы ва Аллагьны сюрюню тавушу эшитилип , Оьзю Раббибиз кёкден тюшежек . Исагъа иманы булан оьлгенлер буса шо заман башлап тирилежеклер .
52004017	Сонг яшап турагъан биз , савлар да , ерден гётерилип , булутланы ичинде олагъа къошулуп , кёкде Раббибизни къаршылажакъбыз . Шо замандан тутуп даим Ону булан бирликде къалажакъбыз .
52004018	Бу сёзлер булан бир биригизни ругьун гётеригиз .
52005001	Къардашлар , болжалланы ва заманланы гьакъында сизге язып турмагъа бизге гьажатлыкъ ёкъ .
52005002	Раббибиз къайтып гележек гюн , гече уручу гелегенде йимик , къаравулланмайгъан кюйде гелип къалажагъын сиз оьзюгюз де билесиз .
52005003	Инсанлар : « Парахатбыз ва аманбыз » , — деп сёйлеп турагъанда , яш табагъан къатын хапарсыздан , заманы етип авруйгъанда йимик , олагъа да шолай хапарсыздан балагь гелип къалажакъ . Шо заман оланы бириси де ондан къачып къутулмажакъ .
52005004	Амма сиз буса , иман къардашлар , къарангылыкъда турмайсыз . Шо гюн де сизге , уручу гелегенде йимик , хапарсыздан гелип къалмажакъ .
52005005	Сиз барыгъыз да ярыкъны ва гюндюзню уланларысыз . Бизин гече яда къарангылыкъ булан гьеч бир байлавлугъубуз ёкъ .
52005006	Шогъар гёре , кёплер йимик , юхлап турмайыкъ . Айыкъ кюйде ва гьазир болуп туругъуз .
52005007	Юхлайгъанлар гечелер юхлайлар , ичип эсирегенлер де гечелер ичелер .
52005008	Биз гюндюзнюкилербиз , шо саялы , гелигиз , айыкъ кюйде турайыкъ , уьстюбюзге , гюбе гиегенде йимик , сюювню ва иманны гиейик , башыбызгъа да , темир башлыгъын гиегенде йимик , къутгъарылажагъыбызны умутун гиейик .
52005009	Неге тюгюл де , Аллагь бизин жазагъа тарытмакъ учун тюгюл , Раббибиз Иса Месигьден таба къутгъармакъ учун сайлагъан .
52005010	Иса бизин учун оьлюп гетген ; оьлюлени арасында болсакъ да яда савланы арасында болсакъ да , биз Оьзю булан яшап болсун учун оьлюп гетген .
52005011	Шо саялы бир биригизни ругьландырып , гёнгюгюзню алыгъыз . Озокъда , сиз гьали шолай этип де турасыз .
52005012	Къардашлар , бизин сизге бир тилевюбюз бар : сизге башчылыкъ этип ва насигьатлар берип , сизин арагъызда загьмат тёгегенлеге гьюрмет этигиз .
52005013	Тёкген шо къыйыны учун олагъа бек уллу гьюрмет ва сююв булан янашыгъыз . Бир биригиз булан парахатлыкъда яшап къалыгъыз .
52005014	Къардашлар , сизге ялбарып тилейбиз : ишлемеге сюймейгенлеге буварып эсине салыгъыз , къоркъагъанланы ругьландырыгъыз , гючсюзлеге кёмек этигиз , адамланы барысына да сабурлукъ булан янашыгъыз .
52005015	Биревню яманлыгъына бирев де яманлыкъ булан къайтарыш этмесин . Бир биригизге ва оьзгелеге гьар заман яхшылыкъ этме къаст этигиз .
52005016	Эгер сиз Исаны ёлунда бусагъыз , гьар заман сююнюгюз , даим дуа этигиз , гьар не гьалда да Аллагьгъа шюкюр этигиз , неге тюгюл Аллагь сизге шолай болгъанны сюе .
52005017	
52005018	
52005019	Аллагьны Ругьун тутуп токътатмагъыз .
52005020	Аллагьны атындан сёйлейгенлени сёзлерине сансымай къарамагъыз .
52005021	Гьар затны тергеп къарагъыз . Яхшы затланы танглап , оланы сакълагъыз .
52005022	Гьар къайсы яман затлардан да ари туругъуз .
52005023	Бизге парахатлыкъ береген Аллагь сизин юреклеригизни толу кюйде тазаласын . Раббибиз Иса къайтып гелгенде , бютюн ругьугъузну , жаныгъызны ва къаркъарагъызны Аллагь сёз табып болмасдай бютюн этсин .
52005024	Сизин чакъыргъан Аллагь шолай этме де этежек , неге тюгюл О Аминдир .
52005025	Къардашлар , бизин учун дуа этигиз .
52005026	Бары да иман къардашларыбызгъа къысып къучакълап салам айтыгъыз .
52005027	Раббибизни аты булан тилеймен сизге , бу кагъызны бары да иман къардашлагъа охугъуз !
52005028	Раббибиз Иса Месигьни рагьмусу сизин булан болсун .
53001001	Павелден , Силадан ва Тимофейден Атабыз Аллагьны ва Раббибиз Иса Месигьни Салоник шагьардагъы иманлыларыны жыйынына салам !
53001002	Атабыз Аллагьдан ва Раббибиз Иса Месигьден сизге парахатлыкъ ва рагьму болсун !
53001003	Къардашлар , сизин учун биз гьар заман Аллагьгъа шюкюр этмеге герекбиз . Шо тийишли де дюр , неге тюгюл сизин иманыгъыз даим арта ва бир биригизге бакъгъан сюювюгюз токътавсуз гючлене .
53001004	Башыгъызгъа тюшген гьызарлавларда , азапларда сиз гёрсетип турагъан чыдамлыкъны ва иманны гьакъында Исагъа иман салгъанланы бары да жыйынларында биз оьктемлик булан хабарлайбыз .
53001005	Сиз гьали Аллагьны гьакимлиги саялы азап чегип турасыз . Сиз Оьзюню гьакимлигини тюбюне тюшмеге деп лайыкълы гьисапланагъаныгъыз Аллагьны дуваны адилли экенин исбатлай .
53001006	Аллагь адиллидир . Сизге азап берегенлеге тийишли азабын О бережек .
53001007	Шолай къыйынлыкъланы башдан гечирген сизин булан бизге буса рагьатлыкъ бережек . Раббибиз Иса кёклерден от ялынны ичинде къудратлы малайиклер булан бирче гелген заманда , шолай болажакъ . Аллагьны танымагъанланы ва Раббибиз Исаны Сююнч Хабарын къабул этмегенлени шо заман О барысын да жазалажакъ .
53001008	
53001009	Олар Раббибизден , Ону зор къудратындан даимге айрылып , даим жазаланып туражакъ .
53001010	Булар Раббибиз Оьзюню халкъыны арасында макътавлу болмакъ учун ва Оьзюне иман салгъан бары да халкъны арасында оьр болмакъ учун гележек шо гюн болажакъ . Сиз де оланы арасында болажакъсыз , неге тюгюл де Ону гьакъындагъы бизин шагьатлыгъыбызгъа инандыгъыз .
53001011	Шо саялы да Аллагь Оьзю чакъыргъан яшавгъа сиз лайыкълы болсун деп , гьар заман дуа этебиз . О сизин гьар рагьмулу хыялыгъызны ва иманыгъыздан чыгъагъан гьар ишигизни Оьзюню къудраты булан тамамласын деп тилейбиз .
53001012	Шоллукъда , сиз Раббибиз Исаны атын макътавлу этежексиз ва сизин ишлеригизден таба О да Аллагьыбызны ва Оьзюню рагьмусу булан макътавлу болажакъ .
53002001	Гьали буса Раббибиз Иса Месигьни къайтып гелмеклигини ва биз Ону къаршылама нечик жыйылажагъыбызны гьакъында айтайыкъ . Биз тилейбиз сизге , къардашлар , адашып , адап къалмагъыз ! Эгер де ким буса да бирев биз Аллагьны атындан таба сёйлей эди , Раббибиз къайтып гелеген гюн етишди деп неде уьйрете эди , неде кагъыз яза эди деп билдире буса , огъар инанмагъыз .
53002002	
53002003	Вёрегиз , сизин бирев де къайдагъы затлар булан алдатып къоймасын . Аллагьгъа къаршы уллу башгётеривню заманы гелмей туруп ва жагьаннемге дуван этилген яманлыкъ этежек адам белгили болмай туруп , шо гюн гелмежек .
53002004	О адам аллагь деп айтылагъан ва оьзюне сужда этеген бары да затлагъа къаршы чыгъажакъ ва олардан оьзюн оьр салажакъ . О Аллагьны ибадатханасында да ерлешип , оьзюн Аллагьман деп де билдирежек .
53002005	Унутгъанмысыз , сизин яныгъызда болгъанда , мен сизге шону гьакъында айтгъан эдим чи ?
53002006	О адамны белгили болмакълыгъын не зат токътатып турагъанын гьали сиз билесиз : ону заманы гьали де гелмеген .
53002007	Амма сырлы яманлыкъ гьаракат этип тура ва шону токътатып турагъан адам бир якъгъа тайгъанча , о шолай этип туражакъ .
53002008	Шо заман яманлыкъ этежек адам оьзю ачыкъ болажакъ . Амма Раббибиз Иса авзундан чыкъгъан бир тынышы булан ону оьлтюрежек . Оьзюню макътавлукъда гелмеклиги булан ону ёкъ этежек .
53002009	Яманлыкъ этежек адам иблисге хас болгъан ишлер булан гележек . О гьар тюрлю гюч булан ялгъан аламатлар ва муъжизатлар гёрсетежек .
53002010	Дагъытылывну ёлуна тюшген инсанланы о къайдагъы яман ялгъанлар булан алдатажакъ . Оьзюнден таба къутгъарылма болагъан гьакъ гертиликни сюймегени саялы , олар ёкъ этилежеклер .
53002011	Шо себепден ялгъангъа инансын деп , Аллагь оланы адашдырмагъа къояжакъ .
53002012	Натижада , гьакъ гертиликге инанмай , яманлыкъдан къанып къалгъанлагъа айыплап дуван этилежек .
53002013	Амма , Раббибиз сюеген къардашлар , сизин учун Аллагьгъа шюкюр этип турмагъа герекбиз . Неге тюгюл де , сиз Ругьундан таба Оьзюнюки болагъан кюйню этсин деп , гьакъ гертиликге инанып къутгъарылсын деп , Аллагь инг башлап танглагъанларыны арасындансыз .
53002014	Раббибиз Иса Месигьни макътавлугъуна сиз де ортакъчы болсун деп , биз сизге Сююнч Хабарны етишдиргенде , Аллагь сизин шогъар чакъырды .
53002015	Шогъар гёре , къардашларым , сёз булан болуп да , кагъыз булан болуп да , биз сизге уьйретген ёлдан тайышмагъыз .
53002016	Раббибиз Иса Месигь Оьзю ва бизин сюеген , Оьзюню зор яхшылыгъындан таба бизге герти умут береген , даим гёнгюбюзню алагъан Атабыз Аллагь ,
53002017	сизин ругьландырсын , яхшы болагъан затланы гьар заман этмеге ва айтмагъа сизге гюч берсин .
53003001	Ахырда , къардашлар , Раббибизни гьакъындагъы хабар сизин арагъызда йимик яйылсын учун , огъар гьюрмет этилсин учун , бизин учун дуа этигиз .
53003002	Раббибиз бизин яман ва къылыкъсыз адамлардан къоруп сакъласын деп дуа этигиз , неге тюгюл Ону гьакъындагъы хабаргъа бары да инсанлар инанмайлар .
53003003	Амма Раббибиз аминдир . О сизге ругь якъдан гюч берер ва иблисден къоруп сакълар .
53003004	Сизин айтсакъ , биз буюргъан затланы этип тургъаныгъыз йимик , энни де этип туражагъыгъызгъа Раббибизни алдында инанабыз .
53003005	Раббибиз сизин юреклеригизге Аллагьны сюювюн ва Раббибизни сабурлугъун салсын .
53003006	Къардашлар , Раббибиз Исаны аты булан сизге буюрабыз : бошуна заманын йибереген ва биз сизге гёрсетген ёлда юрюмейген иман къардашлар булан къатнашмагъыз .
53003007	Бизин уьлгюбюз булан нечик юрюмеге герекни сиз оьзюгюз де билесиз . Сизин яныгъызда турагъанда , биз заманыбызны бош оьтгермедик .
53003008	Гьеч биревню де гьавайын ашын ашамадыкъ ва биревге де намус салмайыкъ деп , гечесин гюнюн бир этип ишледик , загьмат тёкдюк .
53003009	Биз шолай этдик , неге тюгюл биз сизге уьлгю гёрсетмеге сюе эдик . Амма сизден толу кюйде кёмек къаравулламагъа гьакъыбыз бар эди .
53003010	Сизин яныгъыздагъы заман биз сизге : « Ишлемеген тишнемес » , — деп буйрукъ этдик чи .
53003011	Биз муну язагъаныбыз : арагъызда бош туруп , ишлемей , гишилени ишлерине баш сугъуп айланагъанларыгъыз барын биз эшитебиз .
53003012	Раббибиз Иса Месигьни аты булан биз шолай тайпалагъа тийишли кюйде яшамагъа , оьзлеге аш сувгъа сама зат къазанмагъа башласын деп буюрабыз .
53003013	Сиз буса , иман къардашлар , тийишли затны токътавсуз этип туругъуз .
53003014	Бу кагъызыбызда биз береген насигьатлагъа гёре юрюмейгенге айрыча тергев берип къарагъыз . Шолай адам булан къатнашмагъыз , о оьзюню юрюшюнден оьзю илыгъагъан болсун .
53003015	Шону булан бирге де ону душман гьисап этмегиз , огъар иман къардашыгъызгъа йимик буварыв этигиз .
53003016	Парахатлыкъ береген Раббибиз оьзю сизге гьар заман , гьар затда парахатлыкъ берсин ! Раббибиз сизин барыгъыз да булан бирликде болсун !
53003017	Мен , Павел , оьз къолум булан саламлар язаман . Шу кагъыз менден экенни белгиси гьисапда гьар кагъызымда мен шолай этемен .
53003018	Раббибиз Иса Месигьни рагьмусу сизин барыгъыз да булан болсун .
54001001	Бу кагъызны мен , Иса Месигьни элчиси болгъан Павел , язаман . Мен Къутгъарывчубуз Аллагьны ва умутубуз болгъан Иса Месигьни буйругъу булан тангландым .
54001002	Иман ёлунда мени герти уланым болгъан Тимофейге салам ! Атабыз Аллагьдан ва Раббибиз Иса Месигьден сагъа зор яхшылыкъ , рагьму ва парахатлыкъ болсун !
54001003	Мен Македониягъа баргъанда , сагъа Эфесде къалып , ялгъан уьйретивлени билдиреген адамланы токътат деп бувардым .
54001004	Олагъа къайдагъы ёкъ затлагъа ва оьзлени тайпа тухумуну тамурларын ахтарывгъа тергев бере турмасын деп де айт . Имандан таба яшавгъа Аллагь чыгъарагъан хыяллагъа шо затланы гьеч бир пайдасы болмай , янгыз эришивлюклер тувдура .
54001005	Таза юрекден гелеген сююв , герти намус ва гьакъ юрекли иман — бу буйрукъну мурады .
54001006	Биревлер , шоланы барын да къоюп , маънасыз хабарлар булан машгъул болмагъа башлагъанлар .
54001007	Олар Мусаны Къанунун уьйретеген устазлар болмагъа сюелер , оьзлер буса не зат айтагъанын ва къаст этип токъташдырагъан затларын англамайлар .
54001008	Тюз кюйде къолласа , Къанун яхшы зат экенни биз билебиз .
54001009	Биз дагъы да булай затны билебиз : Къанун муъминлер учун чыгъарылмагъан , ону бузагъанлар , биревню де гьакимлигин къабул этмейген , аллагьсызлар , гюнагь ишлер этегенлер , сыйсызлыкъ этегенлер , сыйлы затланы хорлайгъанлар , оьз атасын яда анасын оьлтюрегенлер , оьлтюрювчюлер ,
54001010	пасатлыкъ юрютегенлер , эргишиге ювукълукъ этеген эргишилер , къул сатагъанлар , ялгъанчылар , ялгъан шагьатлыкъ этегенлер , гьакъ герти уьйретивге къаршы чыгъагъан ишлени этегенлер учун чыгъарылгъан .
54001011	Шо уьйретив макътавлу Аллагьны магъа инанылгъан макътавлу хабарыны ичине гийирилген .
54001012	Магъа къуват береген Раббибиз Иса Месигьге шюкюр этемен . Неге тюгюл де , О мени инамлы деп гьисап этип , магъа Оьзюне къуллукъ этме тапшурду .
54001013	Алда мен капирлик этдим , гьызарлап юрюдюм , хатирлер къалдырдым . Амма Аллагь магъа рагьму этди , неге тюгюл де мен шо затланы англавсузлугъумдан ва иманым ёкълугъумдан эте эдим .
54001014	Раббибизни зор яхшылыгъы артыкъ кюйде гёрсетилип , магъа Иса Месигьден гелеген иман ва сююв берилди .
54001015	« Иса Месигь бу дюньягъа гюнагьлыланы къутгъармакъ учун гелген » деген сёзлер — къабул этмеге лайыкълы болгъан инамлы сёзлер . Шо гюнагьлыланы да инг биринчиси менмен .
54001016	Менде — гюнагьлыланы инг биринчисинде — Иса Месигь Оьзюню дазусуз даражадагъы сабурлугъун гёрсетип болсун учун , магъа рагьму этилди . Шолайлыкъда , Исагъа иман салып , даимлик яшав алажакълар учун мен уьлгю болуп токътажакъман .
54001017	Даимлик Пачабыз , оьлмежек , гёрюнмейген ва бир болгъан Аллагьгъа гьар даим гьюрмет ва макътавлар болсун ! Амин .
54001018	Балам Тимофей , сени гьакъынгдан алда сёйленген пайхаммарлыкъ сёзлеге гёре , мен сагъа бу насигьатланы тапшураман . Оланы кёмеклиги булан лайыкълы кюйдеги ябушув юрютюп тур .
54001019	Иманынгда къатты кюйде тур , намусунгну таза сакъла . Бир биревлер намусун тас этдилер , оланы иманы да денгизде батылгъан гемедей ёкъ болду .
54001020	Гьименей ва Искендер шолайлардан . Капирлигин къойдурмакъ учун , мен оланы иблисге тапшургъанман .
54002001	Мен биз парахат , рагьат , Аллагь сюеген ёлда юрюп ва Огъар гьюрмет этип яшап болгъаныбызны сюемен . Шо саялы да бары затдан алда сагъа бары да инсанлар , пачалар , бары да гьакимликни башын тутгъанлар учун Аллагьгъа даим дуа этмекни , тилемекни , ялбармакъны , Огъар шюкюрлюк этмекни тилеймен .
54002002	
54002003	Шолай дуалар яхшы бола , Къутгъарывчубуз болгъан Аллагь да оланы ушата .
54002004	О бары да инсанлар къутгъарылгъанны ва гьакъ гертиликни билгенни сюе .
54002005	Аллагь бирдир , Аллагь булан инсанланы арачылыгъын юрютеген де бирдир . Шо арачы буса Инсан болгъан Иса Месигьдир .
54002006	Бары да инсанланы гюнагьларындан къутгъармакъ учун , О Оьзюн къурбан этди . Шоллукъда , Аллагьны белгилеген заманында Иса Месигь — Ону дюньягъа бакъгъан якъдагъы сюювюню шагьатлыгъы .
54002007	Аллагь мени Оьзюню хабарчысы , элчиси , ят халкълар учун гьакъ иманны уьйретеген устаз этип белгиледи . Мен сизге гертисин сёйлеймен , ялгъан айтмайман .
54002008	Шогъар гёре , эришивлюклени де , къазапланывну да къоюп , инсанлар таза къолларын оьрге гётерип дуа этгенни сюемен .
54002009	Къатынгишилер саламат , илиякълы ва эдепли кюйде гийингенни сюемен . Оьзлени олар бурма чачлары , алтынлар , жавгьарлар , багьалы гийимлер булан безендирме герек тюгюл .
54002010	Шоланы орнуна Аллагьгъа сужда этемен деп гьисаплайгъан гьар къатынгиши этмеге тюшеген яхшы ишлери булан безендирилсинлер .
54002011	Къатынгишилер къавгъасыз ва толу табиликде уьйренсинлер .
54002012	Къатынгишиге эргишилени уьйретмекни ва олагъа башчылыкъ этмекни мен гери ураман . Терсине , о иннемей тынглап турма тарыкъ .
54002013	Биринчи болуп яратылгъан Адам , Гьава буса сонг яратылгъан .
54002014	Башлап алдатылгъан да Адам тюгюл ; ялгъангъа инангъан ва гюнагь иш этген къатынгиши .
54002015	Буса да иманы , сюювю , юрегинде Аллагь булан ва сав гьакъыллы кюйде яшаса , яшлар табып , къатынгишилер де къутгъарылажакъ .
54003001	Муна инамлы сёзлер : эгер де бирев Исагъа иман салгъанланы жыйыныны ёлбашчысы болмагъа сюе буса , ону хыялы нечакъы да яхшы .
54003002	Жыйынны ёлбашчысы болагъан гиши буса сёз табып болмасдай , янгыз бир къатыны булангъы , оьзюн енгип сакълап , айыкъ пикир этип болагъан , абуру булангъы , къонакъланы къабул этме сюеген адам болма тюше . О оьзгелени уьйретип бажармагъа герек . Ичкичи , къалмагъалчы болма тюшмей , юваш хасиятлы , парахатлыкъны сюеген адам болма тюше . О акъчагъа сутур болма тюшмей .
54003003	
54003004	О агьлюсюне яхшы башчылыкъ этеген , авлетлери оьзюне гьюрмет этеген ва ону буйрукъларын кютеген адам болмагъа тюше .
54003005	Оьзюню агьлюсюн юрютюп болмайгъан гиши Исагъа иман салгъанланы жыйынына нечик башчылыкъ этер ?
54003006	Ёлбашчыны Исагъа янгы иман салгъанлардан сайламагъа тюшмей . Шолай адам оьктем болуп къалмагъа болар ва шо заман о иблис йимик налатланыр .
54003007	О биябур болмасын ва иблисни тузагъына тюшюп къалмасын учун , жыйын булан байлавлугъу ёкълар да ону яхшы адам гьисапда танымагъа тарыкълар .
54003008	Жыйынны кёмекчилери де шолай адамлар болмагъа тарыкълар . Олар абурлу болмагъа тюше , экиюзлю , ичкичи , акъчагъа сутур болма тюшмей .
54003009	Оланы таза намусу болма тарыкъ , олар иманны сырлы гьакъ гертиликлерине берилме де герек .
54003010	Бир башлап шо адамланы тергеп къарамагъа тарыкъ , сонг , оланы гьеч бир айыбы табулмаса , олар кёмекчилени къуллугъун кютмеге боларлар .
54003011	Кёмекчи къатынлар да шолай абурлу адамлар болмагъа тарыкълар . Олар айтды къуйтдуну юрютмейген , оьзлени енгип сакълап болагъан , бары да затда инамлы болмагъа тарыкълар .
54003012	Кёмекчини бир къатыны болма тюше . Яшларына яхшы къарайгъан ва уьягьлюсюн яхшы юрютюп бажарагъан адам болмагъа тарыкъ .
54003013	Яхшы къуллукъ этгенлер тийишли даражагъа ва Иса Месигьге бакъгъан якъдагъы иманда мекенли токъташгъанлыкъгъа етише .
54003014	Мени ювукъ арада сени янынга гелмеге умутум бар . Амма мен гечигип къалсам , Аллагьны уьягьлюсюнде , демек гьакъ герти Аллагьны жыйынында , инсанлар оьзлени нечик юрютмеге герегин сен билип къалсын деп , сагъа бу насигьатланы язаман . Жыйын буса — гьакъ гертиликни кюрчюсю ва орта багъанасы .
54003015	
54003016	Бизин Аллагьгъа байлавлу инанывларыбызны сыры уллу экенни бирев де инкар этмес : О къаркъарада гёрюндю , Аллагьны Ругьу булан тасдыкъ болду , малайиклер Ону гёрдю , Ону гьакъында халкълагъа билдирилди , Огъар дюньяда халкълар иман салдылар , макътавлугъу булан оьрге алынды .
54004001	Аллагьны Ругьу ахыр заманда кёплер иманындан тайышажагъын , жинлер ойлашып чыгъаргъан затлагъа , оланы ялгъан уьйретивлерине инанажагъын ачыкъ кюйде айта .
54004002	Бу жура уьйретивлер намусун тас этген экиюзлю макюрчюлерден таба яйылажакъ .
54004003	Шо макюрчюлер къатын алмакъны гери ура , бир тюрлю ашланы ашама ярамай деп уьйрете . Шо ашланы чы Аллагь гьакъ гертиликни билегенлер ва огъар инанагъанлар шюкюрлюк булан къабул этсин деп яратгъан .
54004004	Аллагь яратгъан чакъы бары да зат яхшы , шюкюрлюк булан къабул этилеген бары да зат да гери урулмагъа болмас .
54004005	Неге тюгюл де , Аллагьны каламы ва дуа гьар не затны да къабул этдирер .
54004006	Эгер сен , Тимофей , иман къардашлагъа булай насигьатланы берсенг , иманны сёзлерин ва сен тюшюнген шо гьакъ герти уьйретивню эмген Исаны яхшы къуллукъчусу болурсан .
54004007	Къайдагъы бош ёмакълагъа , маънасыз къатын хабарлагъа негьакъ заманынгны йиберме . Ругь якъдан чыныгъа туруп , яшавунгну Аллагь сюеген ёлда оьтгер .
54004008	Къаркъарасын чыныкъдырмакъны белгили бир пайдасы да бар , тек о айтардай олай кёп тюгюл . Ругь якъдан чыныгъыв буса бизге бу яшавда ва даимлик яшавда пайда гелтирер .
54004009	Муна герти , къабул этмеге лайыкълы болгъан сёзлер .
54004010	Шону учун , къаныгъывлу кюйде загьмат тёге туруп , къаст этебиз , неге тюгюл де биз гьакъ герти Аллагьгъа аркъа таяйбыз , О буса бары да инсанланы , айрокъда иман салгъанланы , Къутгъарывчусудур .
54004011	Инсанлагъа шону бувар ва оланы шогъар уьйрет .
54004012	Сен жагьил деп бирев де сагъа сансымай къарамасын . Сёзде , яшавда , сюювде , иманда ва тазалыкъда Исагъа иман салгъанлагъа уьлгю бол .
54004013	Мен гелгинче , адамлагъа Сыйлы Язывланы охув , насигьат берив ва уьйретив булан бюс бютюнлей машгъул бол .
54004014	Сенде бар ругь савгъатны тергевсюз къойма . Жыйынны ёлбашчылары , уьстюнге къолларын да салып , Аллагьны атындан сёйлегенде , сагъа шо ругь савгъат берилген эди .
54004015	Бу затлагъа тергев бакъдырывунгну давам эт , булар булан къасткъылып машгъул бол . Шо заман бары да адамлар сени уьстюнлюгюнгню гёрер .
54004016	Оьз оьзюнге ва оьзюнг уьйретеген затлагъа тергев эт . Бу затлагъа юрегингни салып иш гёр . Эгер сен шолай этсенг , оьзюнгню ва сагъа тынглайгъанланы къутгъарырсан .
54005001	Бир заманда да чагъы уллу эргишиге бетхатирсиз сёйлеме , атанга ялбарагъан да йимик , огъар да ялбар . Жагьиллеге агъанга , ининге йимик ,
54005002	уллу къатынлагъа ананга йимик янаш . Къызъяшлагъа къызардашларынга йимик , таза юрек булан янаш .
54005003	Гертилей де тарчыкъ гьалгъа тюшген тул къатынланы абурлап гьайын эт .
54005004	Эгер тул къатынны яшлары яда яшларыны да яшлары бар буса , оьз агьлюсюню ва ата анасыны гьайын этмек булан олар оьзлени иманын гёрсетмеге гереклер . Аллагь да шолай сюе .
54005005	Оьзюню гьайын этме биревю де ёкъ янгыз къалгъан герти тул къатын буса янгыз Аллагьгъа умут эте , гечеси гюню булан дуа да эте туруп , Ондан кёмек тилей .
54005006	Амма тул къалгъан къатын кепи сюйгенни этип яшай буса , ону оьлген деп гьисап этип къоймагъа ярай .
54005007	Адамлагъа шо насигьатланы бер , сонг олар айыплы болмасын .
54005008	Оьзюню къардашларыны , айрокъда агьлюсюню гьайын этмейген гиши имандан чыкъгъандыр ва имансыздан да бетердир .
54005009	Тул къалгъан къатынланы санавуна янгыз алтмыш йыл тамамлангъанланы ва янгыз бир керен эрде болгъанланы къош .
54005010	Шо къатын яхшы ишлери булан белгили , яшларын тарбиялайгъан , къонакъны сююп къабул этеген , хыйлы керенлер Аллагьны халкъына гьалал кюйде къуллукъ этеген , къыйынлыкъгъа тюшгенлеге кёмеклешеген ва оьзюн гьар тюрлю яхшы ишлер этивге багъышлайгъан болмагъа тюше .
54005011	Жагьил тул къатынланы бу санавгъа къошма , неге десе , оланы Месигьге этеген къуллугъундан эсе , къаркъарасыны напсы гючленгенде дагъы да къайтып эрге бармагъа сюегени артыкъ болур .
54005012	Алда берген сёзюн бузгъанда , олар оьзлер оьзлени айыпгъа салалар .
54005013	Мундан къайры да , олар заманны бош оьтгеривге ва уьйден уьйге юрювге уьйренип къалалар . Олар янгыз заманны бош оьтгерип къоймай , дагъы да айтды къуйтдуну сёйлемеге , оьзгелени ишлерине баш сукъмагъа башлайлар ва сёйлемеге тюшмейген затланы сёйлейлер .
54005014	Шо саялы мен жагьил тул къатынлагъа эрге бармакъ , яшлар тапмакъ , уьй къуллугъун кютмек ва душманлагъа гьеч бир бугьтан сёйлемеге багьана бермей турмакъ яхшыдыр деп маслагьат этемен .
54005015	Оланы бирлери тюз ёлдан чыгъып , иблисни ёлуна тюшюп де битгенлер .
54005016	Эгер иманлы къатынны къардашларыны арасында тул къалгъан къатынлар бар буса , олагъа кёмек этмекни Исагъа иман салгъанланы жыйыныны уьстюне салмайлы , олагъа оьзю шо къатын кёмек этмеге герек . Шо заман жыйын янгыз къалгъан тул къатынланы гьайын этмеге болар .
54005017	Исагъа иман салгъанланы жыйынына яхшы ёлбашчылыкъ этеген , айрокъда Аллагьны каламын билдиривде ва уьйретивде къаныгъывлукъ гёрсетеген ёлбашчылар эки къабат артыкъ макътавгъа лайыкълы .
54005018	Сыйлы Язывларда : « Ашлыкъ басагъан оьгюзню авзун байлама » , « Ишлейген адам оьзюне тийишли гьакъгъа лайыкълыдыр » , — деп язылгъан .
54005019	Ёлбашчылагъа къаршы этилген айыпны , янгыз ону эки яда уьч шагьат гертилесе , къабул эт .
54005020	Гюнагь иш этегенлеге жыйынны бары да адамларыны алдында ачыкъ кюйде айып эт ; къалгъанлагъа да шо дарс болуп къалсын .
54005021	Аллагьны , Иса Месигьни ва О танглагъан малайиклени алдында сагъа бары да затда шо насигьатлагъа гёре юрюме бувараман . Гьеч биревню биревден артыкъ гёрме ва гьеч биревге ян тартма .
54005022	Кимни буса да биревню гюнагьларына ортакъчы болмас учун , биревню де уьстюне алгъасап къолларынгны салып къойма . Бары да затда таза болмагъа къаст эт .
54005023	Янгыз бир сув ичип тургъанынг таман , аз маз чагъырны да къолла . О ашкъазангъа пайдалы . Шо заман сен олай чакъда чакъда авруй турмажакъсан .
54005024	Бир бир адамланы гюнагьлары гьали ва къыяматгюн болгъунча ачыкъдан гёрюнюп тура . Биревленики буса гечге таба белгили болажакъ .
54005025	Тап шо кюйде яхшы ишлер де ачыкъдан гёрюнюп тура , ачыкъдан гёрюнмей турагъанлары буса гечге таба белгили болуп къала .
54006001	Аллагьны аты ва Ону гьакъындагъы уьйретив хорланмасын учун , къуллар оьзлени есилерине гьюрмет булан янашмагъа гереклер .
54006002	Есилери Исагъа иман салгъан къуллар да , олар булан иман къардашлар болгъанбыз деп , олагъа гьюрметсизлик этмесинлер . Терсине , дагъы да яхшы къуллукъ этмеге борчлулар , неге тюгюл олар къуллукъ этегенлер — Исагъа иман салгъан сююмлю адамлар . Адамланы сен шолай уьйретмеге ва шогъар чакъырмагъа тарыкъсан .
54006003	Башгъа уьйретивню билдирип , Аллагь сюеген ёлну гёрсетеген Раббибиз Иса Месигьни гьакъ герти уьйретивю булан рази тюгюл ,
54006004	хохабазлыкъ этеген адам буса — бир затны да англамайгъан адам . Шо даим эрише турмагъа , асувсуз хабарланы сёйлеп юрюмеге сюеген бузукъ гьасиретлиги булангъы бир адам . Булар бары да ругьдан бузулгъан , гьакъ гертилик не экенни билмейген инсанланы арасында гюнчюлюк , эришивлюклер , ачувлу сёйлевлер , къайдагъы яман шекликлер , даимлик тюртюшювлер тувдура . Шолай адам Аллагь сюеген ёлда юрюмеклик бай болувгъа элтеген ёл деп ойлаша .
54006005	
54006006	Аллагь сюеген ёлда юрюмеклик булан рази болуп къалмакълыкъ буса — инсан учун бир уллу байлыкъ .
54006007	Биз бу дюньягъа оьзюбюз булан бир зат да алып гелмегенбиз , бу дюньядан да оьзюбюз булан бир зат да алып гетмеге болмасбыз .
54006008	Гиймеге опурагъыбыз ва ашамагъа ашыбыз бар буса , рази болуп къаларбыз .
54006009	Бай болмагъа къаст этегенлер сынавгъа ва тузакъгъа тюшер , маънасыз ва зараллы гьаваслыкълагъа берилип къалар . Шо гьаваслыкълар инсанланы языкълыкъгъа ва оьлюмге гелтирер .
54006010	Неге тюгюл де , акъчагъа гьасиретлик — къайсы яманлыкъны да тамуру . Бир тайпалар оьзлени шогъар бакъгъан якъдагъы къастында имандан тайышды ва оьзлер оьзлеге къагьрулу къайгъы гелтирди .
54006011	Сен , Тимофей , Аллагьны къулусан , шо саялы булай затлардан къачмагъа тарыкъсан . Муъминликге , Аллагь сюеген ёлгъа , имангъа , сюювге , сабурлукъгъа , адамлар булангъы аралыкъда йымышакълыкъгъа етишмеге къаст эт .
54006012	Даимлик яшавгъа етишмеге , иманны ёлунда тийишли кюйде юрюмеге къаст эт . Кёп шагьатлар бар ерде сен Исагъа мюкюр болгъан заманда , сен бу яшавгъа чакъырылгъан эдинг .
54006013	Гьар затгъа яшав береген Аллагьны алдында ва Понтий Пилат бар ерде гьеч бир тартынывсуз шагьатлыкъ этген Иса Месигьни алдында мен сагъа ташдырып айтаман :
54006014	Раббибиз Иса Месигь къайтып гележек гюнге ерли сагъа берилген бары да буйрукъланы инамлы кюйде ва гьеч багьанасыз кют .
54006015	Макътавлу , биргине бир Гьаким , пачаланы да Пачасы , раббилени де Раббиси болгъан Аллагь шо гюнню алданокъ белгиледи .
54006016	Оьлмесликге янгыз О ес болгъан . Бирев де Ону гёрмеген ва гёрмеге де болмай . О бирев де ювукълашып болмайгъан нюрде яшап тура . Гьюрмет ва къудрат гьар даим де Онуки болсун ! Амин .
54006017	Бу дюньядагъы байлагъа бувар : оьктем болмасынлар ва инамлы тюгюл байлыгъына аркъа таямай , леззет алмакъ учун бизин бары да тарыкъ затлар булан аявсуздан таъмин этеген Аллагьгъа аркъа таясынлар .
54006018	Оланы яхшылыкълар этмеге , яхшы ишлери булан бай болмагъа , чомарт болмагъа ва малындан пай чыгъарма гьазир болмагъа уьйрет .
54006019	Шоллукъда , герти яшав алмакъ учун , олар гележегине кюрчю болажакъ хазналар топласынлар .
54006020	Тимофей , бары да сагъа инанылып берилген затны сакълап тур . Аллагьсыз бош лакъырлардан ва инсанлар янгылыш болуп « илму » деп айтагъан затгъа байлавлу эришивлюклерден баш къачыр .
54006021	Шо « илмугъа » ес болгъанбыз деп айта туруп , бир тайпалар энни иманны ёлундан тайышды . Аллагьны рагьмусу сизин булан болсун .
55001001	Бу кагъызны мен , Аллагьны буйругъу булан Иса Месигьни элчиси болгъан Павел , язаман . Исагъа иман салмакъ булан Аллагь ваъда этген даимлик яшавну билдирмеге йиберилгенмен мен .
55001002	Мени сююмлю уланым Тимофейге Атабыз Аллагьдан ва Раббибиз Иса Месигьден гелеген зор яхшылыкъ , рагьму ва парахатлыкъ болсун !
55001003	Гечеси гюню булан сени учун дуа эте туруп , ата бабаларым этгенде йимик , таза намусум булан мен Аллагьгъа къуллукъ ва Огъар шюкюр этемен .
55001004	Мен сени гёзьяшларынгны эсге алагъан заманда , сени гёрмеге бек сюемен : шо гёрюшюв мени оьтесиз къувандыражакъ эди .
55001005	Сени гьакъ юрекден имангъа берилгенингни эсге аламан : уллу ананг Лоида ва ананг Еника шолай иманлы эдилер ; олардагъы иман сенде де баргъа инанаман .
55001006	Уьстюнге къолларымны салгъан заманда , сагъа берилген Аллагьны савгъатыны отун оьзюнгде сёнмей сакъламакъны къастын эт .
55001007	Аллагь бизге къоркъувну Ругьун бермеди , къудратны , сюювню ва оьзюбюзню елеп болувну Ругьун берди .
55001008	Шогъар гёре Раббибизни гьакъында сёйлемеге ва Ону учун туснакъгъа тюшген менден илыкъма . Сююнч Хабарны билдирегеним саялы мен чегеген азапланы ортакъчысы бол ва Аллагьны къудратына аркъа тая .
55001009	Аллагь бизин этген ишлерибизге гёре тюгюл , Оьз мурадына ва зор яхшылыгъына гёре къутгъарып , юреклерибизде Оьзю булан яшамагъа чакъырды . Шо зор яхшылыкъ дюнья яратылгъанчадан алда да Иса Месигьден бизге берилди .
55001010	Амма Къутгъарывчубуз Иса Месигьни гелмеклиги булан бизге шо зор яхшылыкъ белгили болду . Иса Месигь оьлюмню ёкъ этди ва Сююнч Хабар булан яшавну ва оьлюмсюзлюкню ёлун ачды .
55001011	Мени де Аллагь шо сююнчню хабарчысы , элчиси ва устазы этип белгиледи .
55001012	Шо себепден мен гьали азап чегемен . Амма мен шондан илыкъмайман , неге тюгюл мен оьзюм кимге иман салагъанымны билемен ва магъа аманат этилген затны О къайтып гележек гюнге ерли сакълажагъыма инанаман .
55001013	Менден эшитген бу гьакъ герти уьйретивню оьзюнге уьлгю этип алып къой ва Иса Месигь булан бирликде иман ва сююв булан яшап къал .
55001014	Ичибизде яшайгъан Аллагьны Ругьу булан сагъа аманат этилген яхшы затланы къоруп сакъла .
55001015	Асиядагъыланы бары да , Фигелни ва Гьермогенни де къошуп , магъа арт бергенни сен билесен .
55001016	Онесифорну уьюндегилерине Раббибиз Оьзюню рагьмусун гёрсетсин дагъы . Неге тюгюл де , о кёп керенлер мени юрегиме рагьатлыкъ салды ва мени бугъавланып сакъланагъанымдан илыкъмады .
55001017	Румгъа гелген заманда , бек къаст этип излеп , о мени тапды .
55001018	Месигь къайтып гелген гюнюнде Онесифоргъа Раббибиз рагьмусун гёрсетсин дагъы . Эфесде о магъа нечик кёмек этгенни сен яхшы билесен .
55002001	Балам , Иса Месигь береген зор яхшылыкъ булан гюч ал .
55002002	Кёп шагьатлар бар ерде менден эшитгенлерингни башгъаланы уьйретип бажаражакъ инамлы адамлагъа тапшуруп къой .
55002003	Иса Месигьни яхшы асгерчиси гьисапда азап чекмеге гьазир болуп тур .
55002004	Асгерлик къуллугъун кютеген гьеч бирев де оьзюн яшав масъалалар булан байлавлу этмес ; ону учун аслу зат оьзюню гьакимини разилигин алмакъдыр .
55002005	Ярышны къайдаларын бузагъан кочап да гьеч савгъат алмас .
55002006	Авлакъда ишлейген сабанчы да жыйылгъан тюшюмден оьзюню пайын биринчи болуп алмагъа герек .
55002007	Мен айтагъан затланы гьакъында ойлашып къара . Оланы барын да англамагъа сагъа Раббибиз кёмек этер .
55002008	Давутну наслусундан болуп , оьлюмден тирилген Иса Месигьни эсингде сакълап къой . Мен билдиреген Сююнч Хабарда шо гьакъда айтыла .
55002009	Шо Сююнч Хабар саялы , бир жинаятчы йимик , мен бугъавланып азап чегемен . Амма Аллагьны каламын бугъавламагъа бажарылмас !
55002010	Шо саялы , Аллагь сайлагъанлар учун Иса Месигь береген къутгъарылывну ва даимлик макътавлукъну олар да алып болсун учун , мен бары да затгъа чыдап тураман .
55002011	Муна инанмагъа тюшеген сёзлер : Эгер биз Ону булан бирче оьлдюк буса , Ону булан бирче де яшарбыз .
55002012	Гьали бизге чыдамагъа тюше буса , Ону булан бирче гьакимлик этербиз . Биз Ону инкар этсек , О да бизин инкар этер .
55002013	Гьатта биз Огъар амин болмасакъ да , О бизге амин болар , неге тюгюл де О Оьзюн инкар этип болмас .
55002014	Бу затланы Аллагь сайлагъанланы барыны да эсине сал . Эришивлюклер болмасын деп , иман къардашларыбызгъа Аллагьны аты булан бувар . Булай эришивлюклер гьеч бир пайда гелтирмес , тынглайгъанлагъа янгыз зарал гелтирер .
55002015	Оьзюнгню Аллагьгъа лайыкълы гьисапда гёрсетмеге къаст эт . Илыкъмагъа себеби болмайгъан ва гьакъ герти сёзню тюзлюгюне уьйретеген бир къуллукъчу йимик гьаракат эт .
55002016	Аллагьсыз бош лакъырлардан ари тур , неге тюгюл шону булан машгъул болагъанлар Аллагьдан баргъан сайын арекге чыгъалар .
55002017	Шолай адамланы сёзю югъагъан аврув йимик яйыла . Оланы арасында гьали Гьименей де , Филет де бар .
55002018	Олар гьакъ герти ёлдан чыкъгъанлар ва гьатта оьлюлени тирилеген заманы етишип де битген деп де айталар . Шолайлыкъда , кёп адамланы имандан тайышдырмагъа къарайлар .
55002019	Амма Аллагьны къатты кюрчюсю чайкъалмас . Онда : « Раббибиз оьзюнюкилени таный » ва « Раббибизни атын тутгъан гьар ким яманлыкъдан арекде турсун » , — деп оюлуп язылгъан .
55002020	Гьар бир уллу ожакъда янгыз гюмюшден ва алтындан тюгюл , агъачдан ва балчыкъдан этилген савут саба да болагъанны сен билесендир . Оланы бирлери гьюрметли гюнлер къоллана , бирлери буса гьар гюн къоллана .
55002021	Тап шо кюйде наслыкъдан тазалангъан инсан , гьар бир яхшы ишде есине пайдалы ва таза болуп , гьюрметли гюн учунгъу савут саба йимик къолланма болур .
55002022	Жагьилликни напсларындан къач . Таза юрекден Раббибизни атын тутгъанлар булан бирликде муъминликге , имангъа , сюювге ва парахатлыкъгъа элтеген ёлда юрюмеге къаст эт .
55002023	Гьеч бир маънасыз ва агьмакъ тартышывлагъа къошулма , неге тюгюл шолар янгыз эришивлюклер тувдурагъанны сен билесен .
55002024	Раббибизни къуллукъчусу эришмеге тюшмей . О бары да халкъгъа яхшы янашмагъа , бажарывлу кюйде уьйретип билмеге ва чыдамлы болмагъа ,
55002025	оьзюне къаршы чыгъагъанны сабур кюйде тюзлемеге герек . Балики , Аллагь олагъа товба этдирер ва олар да гьакъ гертиликни билер .
55002026	Шо заман олар эс табарлар , оьзюню айтгъанын этдирип , есир этген иблисни тузагъындан къутулмагъа болурлар .
55003001	Билип къой : ахыр заман бек къыйын болажакъ .
55003002	Инсанлар оьзлени сюеген , даим къазанчны , даим оьзлени гьайын этеген , макътанчыкъ , хохабаз , гьонкъа , ата анасына тынглавсуз , яхшылыкъны хадирин билмейген , сыйсызлыкъ этеген болажакълар .
55003003	Олар сюювсюз , юрек тутагъан , яла ябывчу , оьзлени енгип сакълап болмайгъан , вагьши , рагьмуну душманлары ,
55003004	хыянатчы , гьайсыз , артыкъ оьктем болажакълар . Олар Аллагьдан эсе кеп чегивню артыкъ сюежеклер .
55003005	Олар тышдан дин юрютеген болуп гёрюнюп , ичинден ону гючюн инкар этежеклер . Бу жура адамлардан арекде тур .
55003006	Оланы бирлери уьйлеге гирип , оьзлени гьар тюрлю гьасиретликлер елеген , гюнагьдан толгъан , сай гьакъыллы къатынгишилени елемеге сюелер .
55003007	Шо къатынгишилер даим не зат буса да бир затны уьйренмеге къарайлар , тек гьакъ гертиликни англайгъан даражагъа етишмеге чи болмайлар .
55003008	Яннес ва Ямбрес нечик Мусагъа къаршы чыгъып турду буса , бу гьакъылдан тайышгъан , ялгъан иманы булангъы адамлар да шолай гьакъ гертиликге къаршы чыгъалар .
55003009	Амма оланы ишлери тюзелмес . Мусагъа къаршы тургъан адамлагъа болгъанда йимик , бютюн халкъны алдында буланы да авлиялыгъы ачыкъгъа чыгъажакъ .
55003010	Мен уьйретеген затланы барын да , мен нечик яшайгъанны , мени муратларымны , иманымны , сабурлугъумну , сюювюмню , чыдамлыгъымны ,
55003011	Антиокияда , Иконийде ва Листрада мени артымдан тюшген гьызарлавланы ва мен тарыгъан къыйынлыкъланы сен билесен . Бир гьызарлавлагъа тюшген эдим дагъы ! Амма Аллагь оланы барындан да мени къутгъарды .
55003012	Иса Месигьге иман салып , Аллагьны ёлуна къыйышывлу кюйде яшамагъа сюегенлер бары да гьызарланар .
55003013	Амма яманлыкъ этегенлер ва ялгъанчылар , дагъы да яман болуп , оьзлер алданажакълар ва оьзгелени алдатажакълар .
55003014	Сен буса уьйренген ва инангъан затларынга амин болгъан кююнгде къал , неге тюгюл сени ким уьйретгенни оьзюнг билесен чи .
55003015	Сыйлы Язывланы сен яш чагъынгдан берли билесен . Олар сагъа Иса Месигьге салгъан имандан таба къутгъарылывгъа элтеген англавну бермеге бола .
55003016	Аллагь ругьландыргъангъа гёре , Сыйлы Язывланы барысы да уьйретив , юзюн ачыв , хаталаны тюзлев , гьалал яшама насигьат берив учун пайдаладыр .
55003017	Шолайлыкъда , Аллагьны къулу бажарывлу болур ва гьар бир яхшы иш учун гьазир болур .
55004001	Аллагьны , савлагъа ва оьлюлеге дуван этежек Иса Месигьни алдында Ону геливю ва гьакимлигини токъташдырылыву булан сагъа буюраман :
55004002	сагъа онгайлыда да ва онгайлы тюгюлде де Аллагьны каламын билдирме гьазир кюйде тур ! Уьйретегенде , бир заманда да чыдамлыгъынгны тас этмейли , адамланы хаталарын гёрсет , юзлерин ач , ругьландыр .
55004003	Бир заман гележек чи , инсанлар гьакъ герти уьйретивге тынгламагъа да сюймежеклер . Оьзлер чыдамсыз кюйде эшитме сюеген затлагъа гьасирет кюйде тынгламакъ учун , олар гьар тюрлю устазланы чакъыражакълар .
55004004	Гьакъ гертиликни орнуна олар къайдагъы бош ёмакълагъа тынглажакълар .
55004005	Амма сен гьар заман айыкъ тур , бары да къыйынлыкъланы башынгдан гечир , Сююнч Хабарны билдиривчюсюню ишин ерине етдир , Аллагьгъа этеген къуллугъунгну камил кюйде кют .
55004006	Мени яшавум къурбан салынагъан ердеги къурбан йимик , магъа да аз заман тюгюл къалмагъан .
55004007	Мен къоччакъ кюйде ябушдум , оьз ёлумну оьтдюм ва даим де Аллагьгъа гьалал къуллукъ этдим .
55004008	Гьали буса мени учун уьстюнлюкню тажы гьазир , неге тюгюл мен Аллагьны разилигин къазанып яшадым . Адилли дуванчы болгъан Раббибиз Оьзю белгилеген гюн шону магъа , янгыз магъа да тюгюл , Ону гелмеклигин сююп гёзлейгенлеге барына да бережек .
55004009	Мени яныма тез гелмеге къаст эт .
55004010	Бу дюньяны кёп сюегени саялы , Демас , мени къоюп , Салоникге гетип къалды чы . Крискент Галатиягъа , Тит буса Далматиягъа гетдилер .
55004011	Мени янымда янгыз Лукъа къалды . Гелегенде , оьзюнг булан Маркны да алып гелерсен . Этеген къуллугъумда магъа о кёп кёмек эте .
55004012	Тигьикни Эфесге йибердим .
55004013	Мени яныма гелегенде , Троадада Карпны янында унутуп къойгъан уьст опурагъымны ва китапланы , айрокъда къолъязывланы гелтирерсен .
55004014	Темирчи Искендер магъа кёп зарал этди . Раббибиз огъар этген ишлерине гёре тийишлисин бережек .
55004015	Сен де ондан сакъ бол , неге тюгюл бизин сёзлерибизге о бек къаныгъывлу кюйде къаршы чыгъа эди .
55004016	Биринчи керен магъа оьзюмню якъламагъа тюшгенде , гьеч бирев де мени янымны тутмады , барысы да магъа арт берди . Шо олагъа гюнагь саналмай къалсын дагъы !
55004017	Амма мен Сююнч Хабарны толу кюйде билдирсин деп , ону бары да ят халкълар эшитип болсун деп , Раббибиз янымда да болуп , магъа гюч берди . Мен де шо арсланкъапланны авзуна тюшмей , къутулмагъа болдум .
55004018	Раббибиз энниден сонг да мени яманлыкъдан къутгъаражакъ ва Оьзюню кёклердеги пачалыгъында сыйындыражакъ . Огъар гьар даим де макътавлар болсун ! Амин .
55004019	Прискилагъа , Акилагъа ва Онесифорну агьлюсюне де саламлар айтарсан .
55004020	Эраст Коринфде къалды . Трофимни буса авруйгъаны саялы мен Милетде къойдум .
55004021	Мунда къыш болгъунча гелмеге къара . Эвбул , Пуд , Лин , Клавдий ва бары да иман къардашларыбыз сагъа саламлар йиберелер .
55004022	Раббибиз сени ругьунг булан бирче болсун ! Аллагьны рагьмусу сизин булан болсун .
56001001	Аллагьны къуллукъчусу ва Иса Месигьни элчиси болгъан мен Павелден саламлар ! Аллагь мени Оьзю сайлагъанланы имангъа ва гьакъ гертиликге гелтирмек учун йиберген . Шо гьакъ гертилик буса Аллагь сюеген ёлда юрюмек булан байлавлу ва
56001002	Ону сайлагъанларына даимлик яшавгъа умут бере . Даимлик яшавну буса бир де ялгъаны болмайгъан Аллагь бизге дюнья яралгъанчадан берли де ваъда этди .
56001003	Белгилеген заманы етишгенде , О Оьзю Хабарын ачыкъ этди . Шо Хабарны билдирмек Къутгъарывчубуз Аллагьны буйругъу булан магъа тапшурулду .
56001004	Мени булан бир иманда болгъан уланым Титге Атабыз Аллагьдан ва Къутгъарывчубуз Иса Месигьден рагьму ва парахатлыкъ болсун !
56001005	Башлангъан ишлерибизни ахырына етишдирсин ва мен сагъа буюргъан кюйде , бары да шагьарларда Исагъа иман салгъанланы жыйынлары учун ёлбашчыларын белгилесин деп , сени Критде къойгъан эдим .
56001006	Ёлбашчы этилип сайланажакъ гиши айыпсыз болма тарыкъ . Ону бир къатыны , иманлы , пасат юрюмейген , тынглавлу авлетлери болма тарыкъ .
56001007	Оьзюне Аллагьны къуллугъу тапшурулгъан ёлбашчы ишинде сёз табып болмасдай болма тарыкъ . О оьктем , къарсалавлу , ичкичи , къалмагъалчы , байлыкъгъа гьасирет гиши болма тюшмей .
56001008	О къонакъланы къабул этме сюеген , рагьмуну сюеген , айыкъ пикир этеген , адилли , Аллагьгъа берилген , оьзюн енгип сакълап болагъан гиши болма тюше .
56001009	О бизин уьйретивюбюзге къыйышывлу гьакъ герти хабаргъа амин болма тюше . Шоллукъда , о башгъалагъа да гьакъыллы дарслар бермеге ва гьакъ гертиликге къаршы чыгъагъанланы инкар этмеге болар .
56001010	Биревню де гьакимлигин къабул этмейген кёп адамлар бар . Олар бош хабарлар булан машгъул болалар ва оьзгелени алдатып юрюйлер . Сюннет этилмекни талап этегенлени арасында шолайлар айрокъда кёп .
56001011	Оланы авзун токътатмагъа герек , неге тюгюл олар илыкъ кюйде къазанмакъ учун , савлай агьлюлени терс ёлгъа салалар , оланы уьйретме тюшмейген затлагъа уьйретелер .
56001012	Критлилени бири — оланы арасында пайхаммар деп гьисапланагъаны — гьатта : « Критлилер — барысы да ялгъанчылар , гьонкъалар , эринчек гьампалар » , — деп де айтгъан .
56001013	Шо тюз де тюз . Шогъар гёре , олар гьакъ герти иманны ёлуна тюшсюн деп , ягьудилер ойлашып чыгъаргъан бош хабарлагъа ва гьакъ гертиликге арт бергенлени гёрсетивлерине тергев бермесин деп , сен олагъа къатты кюйде бувар .
56001014	
56001015	Юреги тазалар учун бары да зат таза , амма имансызлар ва бузулгъанлар учун бир де таза зат ёкъ , неге тюгюл оланы гьакъылы ва намусу бузукъ .
56001016	Олар Аллагьны таныйбыз деп къычыралар , амма оьзлени ишлери булан олар Ону инкар этелер . Олар жиргенч , айтгъангъа тынгламайгъан ва гьеч бир яхшы ишге ярахсыз гишилер .
56002001	Тит , сени айтсакъ , сен гьар заманда да гьакъ герти уьйретивге къыйышывлу гелеген кюйде уьйрет .
56002002	Эсли эргишилени оьзлени енгип сакълап , тийишли кюйде тутуп болагъан , айыкъ пикир этеген , иманда , сюювде ва сабурлукъда къатты турагъан болма уьйрет .
56002003	Шолай да эсли къатынгишилеге юреклеринде Аллагь булан турсун , айтды къуйтду юрютмесин ва ичкичи болмасын деп насигьат бер . Олар оьзгелени тийишли яшав къайдалагъа уьйретсинлер . Жагьил къатынлагъа эрлерин ва яшларын сюеген , айыкъ пикир этеген , оьзлени сав тутуп билеген , уьй къуллукълу , рагьмулу , эрлерине тынглавлу болсун деп насигьат берсин . Шоллукъда , Аллагьны каламы хорланмас .
56002004	
56002005	
56002006	Жагьил уланланы да айыкъ пикир этеген болмагъа борчлу эт .
56002007	Бары да ишлерингде яхшы амалларынг булан оьзюнг уьлгю гёрсет . Сени уьйретивюнг гьакъ юрекден ва мекенли болсун , сёйлевлеринг сав ва сёз табып болмасдай болсун . Шоллукъда , душманларынг бизин гьакъыбызда гьеч бир яман зат айтып болмасдай ва оьзлер де илыгъардай гьалгъа тюшер .
56002008	
56002009	Къулланы бары да затда оьзлени есилерине тынглавлу болмагъа уьйрет . Олар есилерине яравлу болсунлар ва къарыв къайтармасынлар .
56002010	Есилерини затын урламасынлар , оьзлени инанмагъа ярайгъан адамлар йимик гёрсетсинлер . Бизин Къутгъарывчубуз Аллагь уьйретеген затлар нечик яхшы затлар экенни барысы да гёрсюн учун , олар оьзлени шолай юрютсюнлер .
56002011	Аллагьны бары да инсанлагъа къутгъарыв гелтиреген зор яхшылыгъы гёрсетилди .
56002012	Биз оьзюне умут этеген насипли гюнню — уллу Аллагьыбыз ва Къутгъарывчубуз Иса Месигь къайтып гележек гюнню — гёзлейгенде , бу зор яхшылыкъ бизин аллагьсызлыкъдан ва дюньяны напсларындан арекде турмагъа , айыкъ пикир этип болагъан , адилли ва Аллагь сюеген кюйде яшамагъа уьйрете .
56002013	
56002014	Бизин гьар тюрлю яманлыкълардан къутгъармакъ ва тазаламакъ учун , биз яхшылыкъ этмеге гьасирет Оьзюню халкъы болсун учун , Иса Оьзюн къурбан этди .
56002015	Муна шугъар уьйрет . Сени бары да гьакимлигингни къоллап , иман къардашланы ругьландыр , олагъа бувар . Бирев де сагъа сансымай къарамасын .
56003001	Иман къардашланы эсине бу затланы сала тур : олар башчылагъа ва гьакимлеге таби болмагъа , олагъа тынглавлу болмагъа , гьар бир яхшы ишни кютмек учун гьар заман гьазир болуп турмагъа гереклер .
56003002	Олар бир бирине яман сёйлемесинлер , эришмесинлер , бары да адамлагъа саламат ва юваш янашсынлар .
56003003	Бир заманларда биз де авлия , тынглавсуз болдукъ , алданып турдукъ , гьар тюрлю напсланы , кеп чегивлени къуллары болуп турдукъ . Бизин яшавубуз оьчлюкден ва гюнчюлюкден толгъан эди . Башгъаланы биз де гёрюп ярамай эдик , башгъалар бизин де гёрюп ярамай эди .
56003004	Амма Къутгъарывчубуз болгъан Аллагь инсанлагъа бакъгъан якъдагъы рагьмусун ва сюювюн ачыкъ кюйде гёрсетди .
56003005	Бизин О этген яхшы ишлерибиз учун тюгюл , Оьзюню рагьмусу булан къутгъарды . Аллагь Оьзюню Ругьуну къудраты булан бизин тазалады . О бизин ругь якъдан янгыдан тувдурду , бизге янгы яшав берди .
56003006	Къутгъарывчубуз Иса Месигьден таба бизин уьстюбюзге шо Ругьну асламдан тёгюп къойду .
56003007	Аллагь Оьзюню зор яхшылыгъы булан бизин къабул этди , биз оьзюбюз умут этеген даимлик яшавну варислери болдукъ .
56003008	Булар инамлы сёзлердир . Аллагьгъа иман салгъанлар яхшы ишлер булан машгъул болсун учун , сен бу сёзлени ташдырып айтгъанынгны сюемен . Бу олагъа да , башгъалагъа да пайдалы .
56003009	Авлия тартышывлардан , тайпа тухумланы тамурларыны гьакъындагъы хабарлардан ва Мусаны Къанунуну гьакъындагъы эришивлерден , тартышывлардан арек бол . Олар гьеч пайда гелтирмес ва бирдокъда тарыкъ да тюгюл .
56003010	Бир керен , эки керен буваргъан сонг да ярплашдырыв гелтирме къарайгъан гишиге дагъы заманынгны зая этме .
56003011	Шолай адам тюз ёлун тас этген ва шолайлыкъда , гюнагь иш этип , оьз оьзюн айыплайгъан адамдыр .
56003012	Янынга мен Артемни яда Тигьикни йибергендокъ , сен Никополгъа мени яныма тез гелерсен . Къышны мен онда оьтгермеге токъташгъанман .
56003013	Дувандагъы якълавчу Зенас ва Аполлос сапарын узатып болсун учун , бары да гючюнгню къолла . Оланы бары да тарыкъ гереги болагъан кюйню эт .
56003014	Оьзлени яшаву пайдасыз оьтмесин учун , бизинкилер , гьар гюнлюк тарыкъ герекни гьакъында ойлаша туруп , яхшы ишлер этмеге уьйренмеге тарыкъ .
56003015	Гьали мени янымдагъылар барысы да сагъа салам йиберелер . Бизин сюеген иман къардашлагъа салам айт . Аллагьны рагьмусу сизин барыгъыз да булан болсун !
57001001	Иса Месигьге къуллукъ этегеним саялы туснакъдагъы мен Павелден ва иман къардашыбыз Тимофейден иман ёлундагъы сююмлю иш ёлдашыбыз Филимонгъа ,
57001002	Исагъа иман салгъанланы сени уьюнгде жыйылагъанларына , иман къызардашыбыз Афиягъа ва иман ёлундагъы иш ёлдашыбыз Архипге салам !
57001003	Атабыз Аллагьдан ва Раббибиз Иса Месигьден сизге рагьму ва парахатлыкъ болсун .
57001004	Сююмлю Филимон , мен дуа этегенде , сени учун даим Аллагьгъа шюкюр этемен .
57001005	Сени Раббибиз Исагъа ва Аллагьны бары да халкъына бакъгъан якъдагъы сюювюнгню ва олай да иманынгны гьакъында эшитемен .
57001006	Месигь булан бирлигибизни себебинден бизде де яхшылыкъ бар . Барыбызгъа да ортакъ болгъан сени иманынг шо яхшылыкъгъа тюшюнювге гелтирсин деп , мен дуа этемен .
57001007	Сен Аллагьны халкъын рагьатландырып турдунг . Шо саялы , къардашым , сени олагъа бакъгъан якъдагъы сюювюнг мени къувандырып ва ругьландырып тура .
57001008	Месигьни аты булан мен сагъа гьеч тартынмайлы борчунгну эсинге салып болур эдим .
57001009	Тек биз бирев биревню сюегенибиз саялы , мен , Павел , бир къарт чагъымдагъы ва гьали Иса Месигьге къуллукъ этегеним себепли болуп туснакъдагъы адам , сагъа тилемекни къолай гёремен .
57001010	Мен туснакъдагъы заманда оьзюмню авлетимдей гёрген уланым Онесимге бир рагьму этмекни сагъа тилеймен .
57001011	Алда ону сагъа гьеч пайдасы болмагъандыр , амма гьали о сени ва мени учун пайдалы .
57001012	Оьзюмню бир янымны айырып тайдыргъандай болса да , мен къайтарып ону сени янынга йиберемен .
57001013	Сююнч Хабарны билдирегенимни себебинден туснакъгъа тюшгеним саялы , сени орнунга о магъа кёмек этип турсун деп , мен ону мунда къоймагъа сюер эдим .
57001014	Амма сени разилигинг болмай туруп , мен шолай этмеге сюймеймен . Сен шо яхшы ишни борчлу болуп тюгюл , оьзюнг сююп этгенингни сюер эдим .
57001015	Сонг сени булан даимге къалмакъ учун , балики , о сенден заманлыкъгъа айрылгъан болгъандыр .
57001016	Гьали буса о сени янгыз къулунг болуп къалмай , сююмлю къардашынг да дюр . О мени учун да бек аявлу . Къул гьисапда ва Раббибизге иман салгъан къардаш гьисапда о сени учун да дагъы да аявлу болажагъына мен инанаман .
57001017	Шолай болгъанда , эгер сен мени оьзюнгню ёлдашынг деп гьисап эте бусанг , мени нечик къабул этежек эдинг бусанг , ону да шолай къабул эт .
57001018	Эгер гьеч бир затда о сени хатирингни къалдыргъан буса яда сагъа борчлу буса , шо борч сагъа мени борчум деп гьисап этип къой .
57001019	Мен , Павел , муну оьзюмню къолум булан язаман : мен тёлежекмен ! Сен де магъа борчлу экенингни мен айтмай да къояман . Оьз оьзюнгню борчлусан !
57001020	Шогъар гёре , къардашым , Раббибизни хатиринден бу яхшы ишни мени учун эт . Месигьге иман салгъан къардаш йимик , мени юрегимни рагьатландыр .
57001021	Сагъа язагъаным — мен тилеген затны сен этежекге инанаман . Мен тилегенден де артыкъны этежегингни билемен .
57001022	Бирдагъы бир зат : мени учун бир уьй гьазир эт . Неге тюгюл де , дуаларыгъыз къабул болуп , мен сизин яныгъызгъа къайтарман деп умут этемен .
57001023	Мени йимик , Иса Месигьге къуллукъ этегени саялы туснакъ этилген Эпафрас
57001024	ва шолай да иман ёлундагъы мени иш ёлдашларым Марк , Аристарх , Демас ва Лукъа да сагъа саламлар йиберелер .
57001025	Раббибиз Иса Месигьни рагьмусу сизин ругьугъуз булан болсун .
58001001	Бырынгъы заманларда Аллагь бизин ата бабаларыбыз булан пайхаммарлардан таба кёп керенлер ва гьар тюрлю къайдаларда сёйледи .
58001002	Бу ахыр заманларда да О Уланындан таба бизин булан сёйледи . О бары да затын Уланына варисликге берди ва бир заманларда Ондан таба аламны да яратды .
58001003	Уланы Атасыны макътавлугъуну нюрю болуп токътай ва Оьзю Аллагьны барлыгъын гёрсете . Къудратлы сёзю булан О бары затны сакълап тура . Бизин гюнагьларыбыздан тазалап , О кёклерде Оьр болгъан Аллагьны онг ягъында олтурду .
58001004	Оьзюне къоюлгъан ат малайиклени атларындан оьрге чыкъгъанда йимик , Оьзю де олардан оьрге чыкъды .
58001005	Аллагь бир малайикге де булай айтмады : Сен Мени Уланымсан . Мен бугюн Сени Атанг болдум . Яда : Мен Ону Атасы болажакъман , О да Мени Уланым болажакъ .
58001006	Оьзюню бютюн аламдан да алда тувгъан Уланын дюньягъа йиберип , Аллагь булай айтды : Аллагьны бары да малайиклери Огъар сужда этсинлер .
58001007	Малайиклени гьакъында да Аллагь булай айтды : О Оьзюню малайиклерин елге ошайгъан , къуллукъчуларын да отну ялынына ошайгъан этди .
58001008	Амма Уланына булай айтды : Сени тахынг гьар даим де болажакъ , гьей Аллагь ! Сени пачалыгъынгда адилли кюйде ёлбашчылыкъ этилежек .
58001009	Сен адилликни сюйдюнг , яманлыкъны гёрюп ярамадынг . Шо саялы да Аллагь , Сени Аллагьынг , ёлдашларынгдан эсе Сагъа артыкъ сююнч берди .
58001010	Аллагь дагъы да булай айтды : Я Рабби ! Башлап Сен ерни кюрчюсюн салдынг . Кёклени де Сен къолларынг булан яратдынг .
58001011	Ер ва кёклер ёкъ болажакълар , амма Сен даим къалажакъсан . Олар опуракъ йимик эсгиленип , тозулажакъ .
58001012	Сен оланы опуракъ йимик , чырмап тайдырып , янгылары булан алышдыражакъсан . Амма Сен алышынмажакъсан ва Сени йылларынг тюгенмежек !
58001013	Аллагь бир малайикге бир заманда да булай айтмады : Душманларынгны Сени аякъ тюбюнге салгъынча , Мени онг ягъымда олтуруп тур .
58001014	Малайиклер къутгъарылажакъ адамлагъа къуллукъ этмек учун йиберилген ругьлар тюгюлмю ?
58002001	Тюз ёлну тас этмес учун , биз эшитгенлерибизге кёп тергев берип къарамагъа герекбиз .
58002002	Малайиклерден таба билдирилген сёзлер герти болуп чыкъгъан сонг , шо сёзлени юрютмеген ва олагъа тынглавсузлукъ этген гьар адам адилли кюйде жазаланды .
58002003	Биз шолай уллу къутгъарылывгъа агьамият бермей бусакъ , жазадан нечик къутулмагъа болурбуз ? Шону чу Раббибиз билдирди ва шону Ондан эшитгенлер бизге гертиледилер .
58002004	Шо хабарны Аллагь гьар тюрлю аламатлар , гьайранлыкълар , муъжизатлар булан ва Оьзюню Ругьуну савгъатлары булан гертиледи . Шо савгъатланы да О инсанлагъа Оьзю сюйген кюйде пайлады .
58002005	Биз айтагъан гележекдеги дюньягъа Аллагь малайиклени башчылар этип салмады .
58002006	Сыйлы Язывларда бирев булай айтгъан ер бар : Я Рабби , оланы гьакъында ончакъы ойлашмагъа инсанлар кимдир ; ончакъы гьайын этмек учун олар кимдир ?
58002007	Сен янгыз бир къысгъа болжалгъа оланы малайиклерден тёбен салдынг , сонг буса оланы макътавлукъну ва гьюрметни тажы булан безендирдинг .
58002008	Сен бары да затны оланы аякъ тюбюне салдынг ! Аллагь бары да затны инсанлагъа таби этди , олагъа таби болмагъан бир затны да къоймады . Биз буса инсанлагъа бары да зат таби болгъанны гьалиге гёрмейбиз .
58002009	Амма Иса Аллагьны рагьмусу булан Оьзю гьар ким саялы оьлюмню къабул этди . Биз аз замангъа малайиклерден тёбен салынгъан шо Исаны гёребиз . Гьали О макътавлукъну ва гьюрметни тажы булан безендирилген , неге тюгюл де азап чегип оьлюп гетди .
58002010	Ону учун ва Ондан таба бары да зат бар . Кёп санавдагъы уланларын Оьзюню макътавлугъуна гелтирмек учун , Аллагь Исаны азаплардан таба камиллешдирме тарыкъ болгъаны тюз де дюр .
58002011	Инсанланы юреклерин тазалайгъан Иса ва юреклери тазалангъанлар — булар барысы да бир Атадандыр . Шо саялы Иса олагъа къардашларым деп айтмакъдан уялмай .
58002012	Иса булай дей : Мен къардашларыма Сени атынгны айтажакъман ва Сени халкъынг жыйылгъанда , Сагъа макътав этежекмен .
58002013	Дагъы да О булай айта : Мен Огъар аркъа таяйман О да булай дей : Муна Мен ва Магъа Аллагь берген авлетлер .
58002014	Шо авлетлер сандан ва къандан болгъангъа гёре , шолагъа ошап , О инсан болуп къалды . Оьзюню оьлюмюнден таба оьлюмге гьакимлик этегенни , демек иблисни ёкъ этмек учун ва сав оьмюрю оьлюмню къоркъувунда къулчулукъда болгъанланы азат этмек учун , О шо кюйде гелди .
58002015	
58002016	О малайиклеге тюгюл , Ибрагьимни наслусундан болгъанлагъа кёмек эте чи !
58002017	Шону учун Иса гьар бир якъдан Оьзюню къардашларына ошамагъа , халкъны гюнагьларындан гечмекде къурбан болмакъ учун , Аллагьгъа къуллукъ этивде рагьмулу ва инамлы баш дин къуллукъчу болмагъа герек эди .
58002018	Сынавлардан оьтюп , Оьзю азап чекгенине гёре , гьали О сынавлагъа тюшегенлеге кёмек этмеге бола .
58003001	Шо саялы , кёклерден этилеген чакъырывну ортакъчысы болгъан иман къардашлар , биз билдиреген иманны Элчиси ва Баш дин къуллукъчу болгъан Исагъа пикругъузну бакъдырыгъыз .
58003002	Муса Аллагьны уьюндеги къуллукъ этивге нечик амин болгъан эди буса , Оьзюне къуллукъ тапшургъан Аллагьгъа Иса да шолай амин болгъан .
58003003	Уьйню къургъан гишиге уьйден эсе артыкъ гьюрмет этилегенде йимик , Исагъа да Мусадан эсе артыкъ гьюрмет этиле .
58003004	Гьар уьйню бир къурувчусу бола , Аллагь буса бары да затны къурувчусудур .
58003005	Аллагьны бютюн уьюнде Муса инамлы къуллукъчу эди . О кютеген къуллукъ гележекде Аллагь айтажакъ затланы гёрсетмеге герек эди .
58003006	Месигь , Аллагьны Уланы гьисапда , Атасыны уьюнде инамлы къуллукъчу эди . Эгер де биз тартынмайгъан кююбюзде къалып , оьзю булан оьктем болагъан Месигьдеги умутубузда турсакъ , Ону уьюндегилери биз болурбуз .
58003007	Шо саялы да , Сыйлы Ругь айтагъан кюйде : Бугюн , эгер де Ону тавушун эшите бусагъыз , исрайыллыланы Аллагьгъа къаршы турув гюнлеринде йимик , оланы дангылдагъы сынав гюнлеринде йимик , юреклеригизни хырчаланма къоймагъыз .
58003008	
58003009	Онда сизин ата бабаларыгъыз Мени сынап ва тергеп къарадылар ва къыркъ йылны боюнда олар Мен этген затны гёрюп турдулар .
58003010	Шо саялы Мен бу наслугъа къазапландым . « Олар даим Мени ёлумдан тайышалар , буйрукъларымны кютмейлер » , — деп айтдым .
58003011	Шону учун Мен къазапланып : « Олар Мени рагьатлыгъымны ерине бир заманда да гирмеслер » , — деп ант этдим .
58003012	Гьей къардашларым , сакъ болугъуз : сизин биригизни де юрегигиз имансыз ва яман болуп къалмасын , гьакъ Аллагьгъа арт берип къоймагъыз .
58003013	Терсине , гюнагьгъа алданып , биригиз де хырча болуп къалмасын учун , заман Бугюн деп айтылагъан чакъы гюнден гюн бир биригизни ругьландырып туругъуз .
58003014	Эгер башда болгъан иманыбызны ахыргъа ерли сакълап турсакъ , биз Месигь булан бирликде боларбыз .
58003015	Шо гьакъда Сыйлы Язывларда булай язылгъан : Бугюн , эгер де Ону тавушун эшите бусагъыз , Аллагьгъа къаршы турув гюнлеринде йимик , юреклеригизни хырчаланма къоймагъыз .
58003016	Амма Аллагьны да эшитип , шо къаршы тургъанлар кимлер болгъан ? Муса Мисриден чыгъаргъанланы барысы да тюгюлмю дагъы ?
58003017	Къыркъ йылны узагъында Аллагьны шолай къазапландырып тургъанлар кимлер болгъан экен ? Шолар гюнагь ишлер этгенлер ва дангылда оьлгенлер сама болмагъанмы экен ?
58003018	Оьзюню рагьатлыгъыны ерине олар бир заманда да гирмеслер деп Аллагь кимге ант этген болгъан экен ? Аллагьгъа тынгламагъан адамлар тюгюлмю ?
58003019	Оьзлени имансызлыгъы саялы олар Ону рагьатлыгъыны ерине гирмеге болмадылар .
58004001	Амма гьали де геч тюгюл , рагьатлыгъыны ерини гьакъында Аллагьны ваъдасы гючде къала ва бизин гьеч бирибиз де шо рагьатлыгъыны еринден магьрюм болмасын учун , гелигиз , бек сакъ болайыкъ .
58004002	Шо баш гётергенлеге йимик , бизге де Сююнч Хабар билдирилди . Амма олагъа шо хабар гьеч бир пайда да гелтирмеди , неге тюгюл олар ону иманы булан къабул этмедилер .
58004003	Биз , шо хабаргъа инангъанлар , буса Ону рагьатлыгъыны ерине гиребиз . Инанмагъанланы гьакъында Аллагь Сыйлы Язывларда булай айтды : Олар Мени рагьатлыгъымны ерине бир заманда да гирмесге Мен къазапланывум булан ант этдим . Дюньяны яратгъандан сонг Оьзюню иши тамамланса да , Аллагь шолай айтды .
58004004	Сыйлы Язывланы башгъа бир еринде еттинчи гюнню гьакъында булай язылгъан чы : « Аллагь , бары да ишлерин тамамлап , еттинчи гюн рагьатлыкъ тапды » .
58004005	Буса да : « Олар Мени рагьатлыгъымны ерине бир заманда да гирмеслер » , — деп язылгъан Сыйлы Язывларда .
58004006	Шоллукъда , кимлер буса да биревлер онда гирежек . Тек алда оьзлеге Сююнч Хабар билдирилгенлер гирмедилер , неге тюгюл де олар Аллагьгъа тынгламадылар .
58004007	Аллагь шо саялы башгъа гюн белгилеген ва шо гюнге « Бугюн » деп айтгъан . Арадан шончакъы заман гетип , шо гюнню гьакъында , оьрде эсгерилгенде йимик , Давутну Забур китабында О булай айтды : Эгер бугюн сиз Ону сесин эшитсегиз , юреклеригизни хырчаланма къоймагъыз .
58004008	Эгер Ешия оланы Аллагьны рагьатлыгъыны ерине элтди буса , шондан сонг Аллагь башгъа бир гюнню гьакъында айтып турмас эди .
58004009	Шо саялы Аллагь еттинчи гюн рагьатлыкъ тапды , Ону халкъы учун бир рагьатлыкъ къалыр .
58004010	Аллагьны рагьатланагъан ерине гиреген гьар ким , Аллагь Оьзюню ишлеринден рагьатланагъанда йимик , оьзюню ишлеринден рагьатланажакъ .
58004011	Шогъар гёре Ону рагьатлыгъыны ерине гирмек учун ва бизин бирибиз де тынглавсузлардан уьлгю алмасын учун , имканлы чакъы бары да затны этейик .
58004012	Неге тюгюл де , Аллагьны каламы жанлы ва иш гёре , о эки де яны оьтеген къайсы къылычдан да итти . О бизге шонча да терен оьте чи , гьатта жанны ругьдан , бувунланы сюеклерден айырып къоя .
58004013	Яратылгъан бир затны да Аллагьдан яшырылагъаны болмас . Ону алдында бары да зат ачылгъан ва Ону гёзлери бары да затны гёре . Бары да зат учун биз Ону алдында жавап бережекбиз .
58004014	Бизин кёклеге чыкъгъан уллу Баш дин къуллукъчубуз — Аллагьны Уланы Исабыз бар . Шо саялы , гелигиз , оьзюбюз инанагъан затлардан тайышмай турайыкъ .
58004015	Баш дин къуллукъчубуз Иса бизин осал ерлерибизни англамагъа бола . Бизин йимик , О да бары да затларда сыналды , амма О гюнагь ишлени этмеди .
58004016	Шону учун биз Аллагьны рагьмулу тахыны алдына бир янгыз да тартынмайлы гелейик . Гьар гезик кёмекге уьзюрю болгъанда , биз онда рагьмуну алып ва Аллагьны зор яхшылыгъын табып болабыз .
58005001	Инсанланы арасындан сайланагъан гьар баш дин къуллукъчу Аллагьгъа инсанлар учун къуллукъ эте . Инсанланы гюнагьлары учун о Аллагьгъа савгъатлар гелтире ва къурбанлар эте .
58005002	О авамлагъа ва адашагъанлагъа языкъсынма бола , неге тюгюл де ону оьзюнюки де осал ерлери болма бола .
58005003	Шо саялы да о оьзюню гюнагьлары учун ва халкъны гюнагьлары учун къурбанлар этмеге герек .
58005004	Оьз заманында Гьарунну танглагъанда йимик , Аллагь биревню тангламагъан буса , о оьзю олай гьюрметли ерни елеп болмас .
58005005	Шолай Месигь де . Баш дин къуллукъчу да болуп , О Оьзю Оьзюн макътавлу этмеди , амма Ону Аллагь танглады . Аллагь Огъар булай айтды : Сен Мени Уланымсан . Мен бугюн Сагъа Ата болдум .
58005006	Сыйлы Язывланы башгъа бир еринде О да булай айтды : Мелгьиседекни даражасында болуп , Сен де даимликге дин къуллукъчусан .
58005007	Дюньядагъы яшавуну гюнлеринде Оьзюн оьлюмден къутгъарып болагъан Аллагьгъа йылав ва гёзьяшлар булан ялбарып дуалар этди ва Ону дуалары къабул этилди , неге тюгюл де Ону Аллагьгъа этеген гьюрмети зор уллу эди .
58005008	Аллагьны Уланы болса да , чегеген азапларындан таба Иса Огъар таби болмакъны сынавун топлады .
58005009	Камилликге етишген сонг да , О Оьзюне тынглавлу болгъан гьар ким учун даимлик къутгъарылывуну себеби болуп токътады .
58005010	Мелгьиседекни даражасындагъы баш дин къуллукъчу болмагъа Ону Аллагь танглады .
58005011	Бу гьакъда айтмагъа кёп сёзюбюз бар , амма сизге ону англатма тынч тюгюл , сиз тынглап билмейсиз чи дагъы .
58005012	Сизге оьзюгюзге устазлар болма заман болгъан , амма сизин Аллагьны каламыны биринчи дарсларына уьйретме тарыкъ . Сиз гьали де къатты ашамлыкъ ашамагъа тюгюл , сют ичмеге герексиз .
58005013	Сют ичип турагъан гьар кимни муъминликни гьакъындагъы уьйретивден англаву болмас , неге тюгюл о яшдыр .
58005014	Къатты ашамлыкъ эсли адамлар учундур . Сынавуну яхшылыгъындан оланы гьакъылы яхшыны ямандан айырып бола .
58006001	Шо саялы , Месигьни гьакъындагъы башлапгъы уьйретивлерден чыгъа туруп , камилликге багъып юрююк ! Биз дагъы да къайтып инсанны оьлюмге гелтиреген гюнагь ишлеге товба этмекни , Аллагьгъа иман салмакъны гьакъындагъы ,
58006002	сувгъа чомдуруп , Аллагьгъа тапшурмакъны , адамланы уьстюне къолларын салмакъны , оьлюмден тирилмекни , даимлик дуванны гьакъындагъы уьйретивден башламасбыз .
58006003	Аллагь буюрса , биз де шолай этербиз .
58006004	Эгер де гьакъ гертиликге тюшюнген адамлар , Аллагьны савгъатын алып ва Аллагьны Ругьуна къошулуп , Аллагьны каламыны рагьмусун ва гележек дюньяны къудратларын оьзлерде сезип , сонг буса Аллагьгъа арт берсе , оланы энни янгыдан товба этивге гелтирме бажарылмас . Неге тюгюл де , олар янгыдан Аллагьны Уланын хачгъа илип оьлтюре ва халкъны алдында Ону хорлай .
58006005	
58006006	
58006007	Чакъда чакъда явагъан янгурну сувун ичеген ва оьзюн ишлетегенлер учун мол тюшюм береген топуракъ Аллагьны берекетин алыр .
58006008	Амма бу топуракъда янгыз чёп отлар ва тегенеклер оьсе буса , шо бир затгъа да ярамас . Огъар налат бермеге тийишли ва о яллап ёкъ болар .
58006009	Булай айта бусакъ да , сююмлю къурдашлар , сизин гьалыгъыз яхшы экенге ва сиз къутгъарылывну ёлунда юрюйгенигизге биз инанабыз .
58006010	Аллагьны адилсизлиги болмас чы ! О сизин тёкген къыйынларыгъызны ва сюювюгюзню унутмажакъ . Шо сююв булан сиз Аллагьны аты учун Ону халкъына къуллукъ этдигиз ва къуллукъ этип де турасыз .
58006011	Сизин умутугъуз яшавгъа чыкъсын деп , ахыргъа ерли де сиз шолай къастлы гьаракат гёрсетгенигизни сюебиз .
58006012	Биз сизин эринчек болгъаныгъызны сюймейбиз , иман ва сабурлукъ гёрсетип , оьзлеге ваъда этилген затланы вариси болгъанлардан уьлгю алгъаныгъызны сюебиз .
58006013	Аллагь Ибрагьимге ваъда этген заманда , О Оьзю булан ант этди , неге тюгюл О ант этмеге болар йимик дагъы артыкъ зат ёкъ эди .
58006014	« Мен гертилей де сагъа яхшылыкъ гёрсетежекмен ва кёп наслулар бережекмен » , — деп айтды О .
58006015	Шоллукъда , сабурлукъ этип къаравуллап тургъан Ибрагьим оьзюне ваъда этилген затын алды .
58006016	Инсанлар оьзлерден уллу бир зат булан ант этелер . Олар этген ант айтгъан затны исбат эте ва эришивлюклеге ахыр сала .
58006017	Оьзю ваъда этген затлары инсанлагъа ачыкъ болгъанын сююп , Аллагь шоланы ант булан тасдыкъ да этди .
58006018	Ваъдасы ва анты булан О шолай этди . Аллагьны ялгъаны болмай чы дагъы ! Шо саялы да биз , Оьзюнде якълав тапгъанлар , бизге берилген умутгъа илинме деп , зор ругьланыв ала эдик .
58006019	Шо умут жаныбызгъа къатты ва мекенли лабардай бола . Шо умут Инг Сыйлы Ерни ичиндеги пердевню артына гирип гете . Шонда Иса биз саялы , бизге ёл гёрсетип , башлап гирди . О даимге Мелгьиседекни даражасындагъы Баш дин къуллукъчу болуп токътады .
58006020	
58007001	Мелгьиседек Салем деген шагьарны пачасы ва Аллагьу Тааланы дин къуллукъчусу болгъан . О давда пачалардан уьстюн болуп къайтып гелген Ибрагьимге ёлукъгъан ва огъар Аллагьны яхшылыгъын ёрап дуа этген .
58007002	Ибрагьим де давда тюшген бары да затларыны он пайындан бир пайын огъар берген . Ону аты , биринчилей , « муъминликни пачасы » деп гёчюрюле . Экинчилей де , о дагъы да Салем деген шагьарны пачасы , шо буса « парахатлыкъны пачасы » деп гёчюрюле .
58007003	Мелгьиседекни я атасы , я анасы болмагъан , о къайдан чыкъгъаны да белгили тюгюл . Ону яшавуну я аввалы яда ахыры гьакъында да бир зат да белгили тюгюл . Аллагьны Уланы йимик , о дин къуллукъчу да даимге къала .
58007004	Бир ойлашып къарагъыз чы , о нечик уллу адам болгъан ! Гьатта уллу атабыз Ибрагьим де давда тюшген затларыны он пайындан бир пайын огъар берген !
58007005	Къанун талап этеген кюйде , Левийни къавумундан дин къуллукъчулар болгъанлары исрайыллылардан алапасыны ондан бир пайын жыймагъа тарыкъ . Оьзлер де , олар да , Ибрагьимни къавумундан буса да , къардашларындан шону жыймагъа тарыкъ .
58007006	Левийни къавумундан болмагъан Мелгьиседек буса Ибрагьимге давда тюшген затланы ондан бир пайын къабул этген . Шо заман Мелгьиседек Аллагьны ваъдасы этилген Ибрагьимге Аллагьны яхшылыгъын ёрап дуа этген .
58007007	Аллагьны яхшылыгъы ёралагъан адамдан эсе Аллагьны яхшылыгъын ёрайгъан адам , шексиз кюйде , оьрде бола .
58007008	Алападан ондан бир пайны дюньяда яшап оьлюп гетеген дин къуллукъчулар да къабул эте . Мелгьиседекни гьакъында буса даим яшажакъ деп айтылгъан .
58007009	Шартлы кюйде айтса , шо заман наслулары алападан ондан бир пайны жыяжакъ Левий оьзю Ибрагьимден таба ондан бир пайны тёледи .
58007010	Мелгьиседек Ибрагьимге ёлукъгъанда , Левий тувуп битмеген болгъан . Шо заман Левий ата бабасы Ибрагьимни къаркъарасында амалгъа гелген болгъан .
58007011	Эгер камилликге левили дин къуллукъчулукъну кёмеги булан етишиле болгъан буса ( халкъгъа Къанун булай дин къуллукъчулардан таба етген эди ) , Гьарунну даражасындагъы тюгюл , Мелгьиседекни даражасындагъы бирдагъы бир дин къуллукъчуну арагъа чыкъмакълыгъына гьажатлылыкъ болурму эди ?
58007012	Неге тюгюл де , дин къуллукъчулукъда алышыныв болгъан заманда , ону булан бир вакътини ичинде Къанунда да алышыныв болмагъа герек .
58007013	Оьзюню гьакъында бу сёзлер сёйленеген адам Исрайылны он эки къавумуну бир башгъасындан гелген . Бу къавумдан гьеч бирев де бир заманда да дин къуллукъчу болуп къуллукъ этмеген .
58007014	Раббибиз Ягьуданы къавумундан болгъаны ачыкъ . Амма Муса бу къавумдан дин къуллукъчулар чыкъгъан деп бир зат да айтмагъан .
58007015	Мелгьиседек йимик янгы бир Дин къуллукъчу арагъа чыкъмакълыгъы булан гьали болгъунча айтылгъан сёзлер англашылагъан ва ачыкъ болуп къала .
58007016	О белгили бир наслудан болмагъа герек деп Къанун айтагъан талапгъа гёре тюгюл , тюгенмес яшав къудратына гёре , Дин къуллукъчу болду .
58007017	Сыйлы Язывларда Ону гьакъында булай язылгъан : Мелгьиседекни даражасында болуп , Сен де даимликге Дин къуллукъчусандыр .
58007018	Мундан алдагъы буйрукъ гючсюз ва пайдасыз болуп , тайдырылды .
58007019	Неге тюгюл де , Къанун гьеч бир затны камилликге етишдирмеген . Амма гьали бизге къолай умут берилди . Шо умут бизин Аллагьгъа ювукълашдырды .
58007020	Бу янгы дин къуллукъчу Аллагьны анты булан тасдыкъ этилди ! Мундан алдагъы дин къуллукъчулар гьеч бир антсыз дин къуллукъчу болдулар .
58007021	Амма Иса Аллагьны булай анты булан дин къуллукъчу болду : Раббибиз ант этди , О Оьзюню пикрусун алышдырмас : Сен даимликге Дин къуллукъчусандыр !
58007022	Шо саялы да Иса инсанланы Аллагь булангъы разилешивюню юкчюсю болуп токътады . Шо разилешив алдагъысындан эсе яхшыдыр .
58007023	Дин къуллукъчулар кёп болду . Олар оьлдю ва орнуна башгъалары гелди .
58007024	Амма Иса даим яшай ва Ону дин къуллукъчулугъу да даимликгедир .
58007025	Шо саялы Оьзюнден таба Аллагьгъа багъып гелегенлени О гьар даимге къутгъарып бола . Неге тюгюл де , даим яшай туруп , Иса олар учун Аллагьгъа тилев эте .
58007026	Шолай Баш дин къуллукъчу бизге гертилей де тарыкъ . О сыйлы , гюнагьсыз ва тетиксиз . О гюнагьлылардан айрылгъан ва кёклерден де оьрге чыгъып токътагъан .
58007027	Бир башлап оьзлени гюнагьлары учун , сонг халкъны гюнагьлары учун къурбан этеген оьзге баш дин къуллукъчулар йимик , Огъар гьар гюн къурбан этмеге гьажатлы тюгюл . Оьзюн къурбан этген заманда , О барыбыз да учун бир керен ва гьар замангъа къурбан этди .
58007028	Къанунгъа гёре , баш дин къуллукъчулар этилип осал ерлери де булангъы адамлар белгилене , Къанундан сонг берилген антгъа гёре буса , Баш дин къуллукъчу этилип даимлик камиллик даражагъа Аллагьны Уланы белгиленди .
58008001	Биз сизге сёйлейгенлерибизни аслу маънасы будур : кёклерде Оьр болгъан Аллагьны тахыны онг ягъында бизин Баш дин къуллукъчубуз олтургъан .
58008002	О сыйлы ва герти болгъан чатырда къуллукъ эте . О чатырны инсанлар тюгюл , Раббибиз къурду .
58008003	Гьар бир баш дин къуллукъчу савгъатлар гелтирмек ва къурбан этмек учун белгилене . Шогъар гёре Баш дин къуллукъчу болгъан Иса да къурбан этмеге герек эди .
58008004	Эгер Иса дюньяда яшап къалгъан эди буса , баш дин къуллукъчу да болмас эди , неге тюгюл Къанунгъа гёре савгъатлар гелтиреген оьзге дин къуллукъчулар булай да бар .
58008005	Дюньядагъы дин къуллукъчулар дюньядагъы сыйлы чатырда къуллукъ этелер . Бу сыйлы чатыр кёклердегини уьлгюсю булан къурулгъан ва кёклердегини янгыз гёленткисидир . Шогъар гёре сыйлы чатыр къургъунча алда Аллагь Мусагъа : « Бары да затны сагъа тавда гёрсетилген уьлгюге гёре этмеге къара » , — деп буварды .
58008006	Амма гьали Исагъа дюньядагъы дин къуллукъчулар этегенинден хыйлы артыкъ къуллукъ этмек тапшурулгъан . Аллагьны ва Ону адамларыны О арачысы болгъан разилешивю алдагъысындан яхшы , неге тюгюл де о яхшы ваъдалагъа кюрчюленген .
58008007	Эгер башлапгъы разилешив тетиксиз болгъан эди буса , янгы разилешив гьажатлы болмас эди .
58008008	Амма Аллагьны адамланы оьпкелеме заты бар . Муна Ону сёзлери : Исрайылны халкъы булан ва Ягьуданы халкъы булан янгы бир разилешив байламагъа заман гележек , — дей Раббибиз .
58008009	Бу разилешив оланы ата бабаларын къолларындан да тутуп Мен Мисриден чыгъарагъанда байлагъаным йимик болмажакъ . Олар шо заман Мени разилешивюмню буздулар ва Мен олагъа арт бердим , — дей Раббибиз .
58008010	Шо саялы Мен Исрайылны халкъы булан гележекде булай разилешив байлажакъман : къанунларымны Мен оланы гьакъылларында ерлешдирежекмен ва юреклерине язажакъман . Мен оланы Аллагьы болажакъман , олар да Мени халкъым болажакъ .
58008011	Шо заман : « Раббибизни таныгъыз » , — деп айта туруп , къурдашынгны , иман къардашынгны уьйретме гьеч бир гьажатлыкъ болмажакъ . Неге тюгюл де , гиччиси уллусу булан барысы да Мени таныжакълар .
58008012	Мен олар этген яманлыкъланы гечежекмен ва оланы гюнагьларын дагъы бир заманда да эсге алмажакъман .
58008013	Шо разилешивге « янгы » деп айтып , О биринчисин эсгик этди . Эсгик ва пайдасыз болагъан бары да зат буса узакъгъа бармай ёкъ бола .
58009001	Башлапгъы разилешивде дюньядагъы сыйлы чатырны ва Аллагьгъа къуллукъ этмекни гьакъында гьар тюрлю буйрукълар бар эди .
58009002	Бир сыйлы чатыр къурулду . Ону биринчи бёлмесинде шамдан ва Аллагьгъа багъышлангъан экмеклери булангъы бир тепси бар эди . Бу бёлюкге « Сыйлы Ер » деп айтыла эди .
58009003	Экинчи бёлмеси биринчисинден перде булан айрылгъан эди ва огъар « Инг Сыйлы Ер » деп айтыла эди .
58009004	Мунда арив ийисли отланы тютетеген алтын ер ва уьстюне алтын тышлангъан сыйлы сандыкъ бар эди . Сыйлы сандыкъны ичинде манна тёгюлген алтын савут , Гьарунну бутакъ йиберген асасы ва уьстюне Аллагьны буйрукълары оюлуп язылгъан такъта ташлар бар эди .
58009005	Сандыкъны уьстюнде эки макътавлу малайикни келпети бар эди . Олар къанатлары булан « гюнагьланы гечеген ерни » яба эдилер . Амма биз гьали ондагъы бары да затланы гьакъында тындырыкълы кюйде англата турмайбыз .
58009006	Бары да зат шолай онгарылгъан сонг , гьар гюн чатырны биринчи бёлмесине ибадат этеген дин къуллукъчулар гирип , оьзлени дин къуллугъун кютюп туралар .
58009007	Чатырны экинчи бёлмесине буса янгыз баш дин къуллукъчудан башгъа гишини гирмеге ихтияры ёкъ . О да янгыз йылда бир керен — оьзюню ва халкъны билмейгенлигинден этген гюнагьлары учун къурбан этилеген къан булан .
58009008	Шолайлыкъда , Аллагьны Ругьу биринчи сыйлы чатыр бар чакъы заман Инг Сыйлы Ерге ёл ачылып битмегенни гёрсете .
58009009	Бу гьалиги заман учун да масалдыр , демек Аллагьгъа ибадат этеген гишини айыплы намусун савгъатлар ва къурбанлар тазаламагъа болмас .
58009010	Шо затлар ашайгъан , ичеген ва тюрлю тазаланыв адатлар булан байлавлу затлардыр . Шо буса янгыз янгы ёрукълар токъташгъанча гючю булангъы тыш къайдалардыр .
58009011	Гьали буса яшавгъа чыгъып битген бары да яхшылыкъланы Баш дин къуллукъчусу болуп Месигь арагъа чыкъды . О уллу ва артыкъ камиллешген чатыргъа гирди . Ону инсанлар къурмагъан ва о бу дюньяныки тюгюл .
58009012	О мунда эркечлени ва бузавланы къаны булан гирмеди . Инг Сыйлы Ерге О бир керен ва гьар замангъа Оьз къаны булан гирди ва бизин учун даимлик къутгъарылыв гелтирди !
58009013	Эркечлени ва оьгюзлени къаны къурбангъа союлгъан хонажинни гюйдюргендеги кюлю булан мурдар болгъан адамланы уьстюне себилгенде , шо адамлар тышдан тазалана .
58009014	Даимлик Ругьну къудраты булан Месигь тетиксиз къурбан йимик Оьзюн Аллагьгъа берди . Гьакъ Аллагьгъа къуллукъ этмек учун , Ону къаны бизин намусубузну оьлюмге элтеген ишлерибизден нечик артыкъ даражада тазалажакъ !
58009015	Шогъар гёре , чакъырылгъанлар оьзлеге ваъда этилген даимлик варислигин алсын учун , Месигь бу янгы разилешивге арачы болуп токътады . Оьлюмю булан Месигь оланы алдагъы разилешивню заманында этген гюнагьларындан тазалады .
58009016	Бирев васият эте буса , васият этген адамны оьлюмю токъташдырылмай туруп , шо васият гючге гирмей .
58009017	Васият этген адам сав чакъы васиятны гьеч бир гючю болмас . Янгыз васият этген адам оьлген сонг , васият гючге гирер .
58009018	Мунда да шолай , башлап байлангъан разилешив къан тёгюлмей туруп гючге гирмеди .
58009019	Къанунну бары да буйрукъларын халкъгъа билдирген сонг , бузавланы , эркечлени сув булан къатышгъан къанын , къызыл юн ва ювушан байламлар алып , Муса шо Къануну язылгъан китапгъа ва бютюн халкъгъа себелеген .
58009020	« Бу разилешивню байлайгъан къандыр . Аллагь сизден шону буйрукъларын кютмекни талап эте » , — деп айтгъан о .
58009021	Шо къанны о сыйлы чатыргъа , шону ичиндеги ва Аллагьгъа ибадат этегенде пайдаландырылагъан бары да затлагъа себелеген .
58009022	Гертиден де , Къанунгъа гёре , бары да зат дегенлей къан булан тазалана .
58009023	Кёкдегилени уьлгюсю булан дюньяда этилген бары да зат шолай къурбан этилген къан булан тазаланмагъа герек эди . Амма кёкдеги затлар дюньяныкинден эсе къолай къурбанлар булан тазаланмакъны талап эте .
58009024	Месигь бу дюньяда инсанны къолу булан ишленген чатыргъа гирмеди . Бу янгыз герти чатыргъа ошагъан бир гёрюнюш эди . Бизин учун Аллагьны алдында токътамакъ учун , О Оьзю кёклеге гирип гетди .
58009025	Баш дин къуллукъчу гьар йыл гьайванны къаны булан Инг Сыйлы Ерге гире . Амма Иса кёклеге бирдагъы ва бирдагъы керен къурбан этмек учун Оьзюн бермеге гирмеди .
58009026	Ёгъесе , Месигь дюнья яралгъандан башлап кёп керенлер азап чегип турар эди . Амма Оьзюн къурбан этмек булан гюнагьны даимге ёкъ этмек учун , О ахыр заманда дюньягъа бир керен гелип , оьлюп гетди .
58009027	Гьар инсан бир керен оьлюп , ондан сонг къыяматгюн дуванны алдында токътамагъа герек деп токъташдырылгъан .
58009028	Месигь де шолай , кёп инсанланы гюнагьларын гечдирмек учун , бир керен Оьзюн къурбан этди . Экинчи керен О гюнагьны Оьзюню уьстюне алмакъ учун тюгюл , Оьзюн къаравуллайгъанланы къутгъармакъ учун гележек .
58010001	Мусаны Къануну инсанлар гележекде къаравуллайгъан яхшы затланы герти келпети тюгюл , янгыз бир гёленткиси эди . Шогъар гёре Аллагьгъа ибадат этмек учун гелегенлени ва гьар заман , йылдан йыл къурбан этегенлени Къанун бир заманда да камиллешдирип болмас .
58010002	Эгер Къанун шону этмеге бола эди буса , олагъа дагъы да ва дагъы да керенлер оьзлени къурбанларын къайтарып алып гелмеге тарыкъмы эди ? Ибадат этегенлер гьар замангъа бир керен тазаланып къалыр эдилер ва этген гюнагьлары учун оьзлени дагъы айыплы гёрмес эдилер .
58010003	Терсине , къурбанлар гюнагьланы янгыз йылдан йылгъа эсге сала .
58010004	Неге тюгюл де , оьгюзлени яда эркечлени къаны инсанны гюнагьдан тазалап болмай .
58010005	Шогъар гёре Месигь дюньягъа гелгенде , булай айтды : Сен я къурбан , я савгъатлар сюймединг , амма Сен Мени учун бир къаркъара гьазирлединг .
58010006	Гюнагьлары учун этилеген я къурбанлар , я савгъатлар , я отгъа салынып яндырылагъан къурбан гьайванлар Сени къувандырмай .
58010007	Шо заман Месигь булай айтды : « Сыйлы Язывланы китабында Мени гьакъымдан язылгъан кюйде , муна , Мен Сен сюегенни этмеге гелдим , гьей Аллагь ! »
58010008	Шолайлыкъда , О башлап : « Я гюнагьлары учун этилеген къурбанланы , я савгъатланы , я отгъа салынып яндырылагъан къурбан гьайванланы , я башгъа къурбанланы къабул этмеге сюймединг ва Сени олагъа гьажатлы еринг ёкъ » , — деп айтды . Шолар барысы да Къанунгъа гёре талап этиле буса да , О шолай айтды .
58010009	Сонг О : « Муна , Мен Сен сюегенни этмеге гелдим » , — деп де къошду . Шолайлыкъда , О биринчи разилешивню гери урду ва экинчи разилешивню гючге гийирди .
58010010	Аллагьны буйругъуна гёре , Иса Месигь бир керен ва даимге къурбан этилген къаркъарасы булан бизин юреклерибизни тазалады .
58010011	Гьар дин къуллукъчу , инсанны гюнагьлардан тазаламагъа болмайгъан шо къурбанларын эте туруп , гьар гюн сайын оьзюню борчларын кютюп тура .
58010012	Баш дин къуллукъчу болгъан Месигь буса , гюнагьлар учун биргине бир керен къурбан этип , Аллагьны онг ягъында даимге олтурду .
58010013	Шо замандан берли О душманлары аякъларыны тюбюне салынажакъ заманны гёзлей .
58010014	Бир керен къурбан этмек булан О юреклери тазалангъанланы гьар замангъа камил этди .
58010015	Аллагьны Ругьу да бизге шо гьакъда шагьатлыкъ эте . Муна Ону башлап айтгъан сёзлери :
58010016	« Гележекде Мен олар булан булай разилешив байлажакъман : Оьзюмню къанунларымны Мен оланы юреклеринде ерлешдирежекмен ва гьакъылларына язажакъман » , — дей Раббибиз .
58010017	Сонг О булай къошду : Оланы гюнагьларын ва яманлыкъларын Мен бир заманда да эсге алмажакъман .
58010018	Гюнагьлар гечилген сонг , гюнагь учун къурбан этмеге гьажатлыкъ ёкъдур .
58010019	Булайлыкъда , гьей къардашларым , Исаны тёгюлген къаныны яхшылыгъындан биз гьали Инг Сыйлы Ерге тартынмайлы гирип гетмеге болабыз .
58010020	Иса бизге янгы жанлы ёл булан пердевден таба , демек Оьзюню Къаркъарасындан таба , онда багъып ёл ачды .
58010021	Бизин Аллагьны уьюню башында токътагъан уллу Баш дин къуллукъчубуз бар .
58010022	Таза юрекли ва имандан толу кюйде , яман намусдан чайылгъан юреклерибиз ва таза сув булан чайылгъан къаркъараларыбыз булан Аллагьгъа ювукълашайыкъ чы .
58010023	Биз мюкюр болагъан умутгъа илинип турайыкъ чы , неге тюгюл де бизге ваъда этген Аллагь аминдир .
58010024	Бирев биревге тергевлю болайыкъ , гелигиз , бирев биревню сюювге ва яхшы ишлеге талпындырайыкъ .
58010025	Гелигиз , жыйынларыбызны къоюп къоймайыкъ , биревленики шо хасияты бар чы дагъы . Нечакъы къыяматгюн ювукъ болгъан чакъы , шончакъы кёп бирев биревню къоччакълыкъ булан ругьландырсакъ яхшы чы .
58010026	Эгер биз , гьакъ гертиликни де билип , шондан сонг да гюнагь ишлер эте бусакъ , гьеч бир къурбан да гюнагьланы гечдирмеге болмас .
58010027	Шолай болгъанда , къыяматгюнню дуванын ва жагьаннемни отун къоркъув булан къаравулламакъдан къайры бизге дагъы зат къалмай . Шо от Аллагьны бары да душманларын яллатар .
58010028	Мусаны Къанунунда язылгъан буйрукъланы бузгъан адам эки яда уьч гишини шагьатлыгъы булан рагьмусуз кюйде оьлтюрюлер .
58010029	Аллагьны Уланына аякълары булан тебеген , Ону рагьмулу Ругьун хорлайгъан , сыйлы къанны сансымайгъан адамгъа не даражада къагьрулу жаза тийишли болмагъа герек ? Шо къан Аллагь булангъы разилешивню токъташдырды чы ва шо адамны оьзюн де тазалады чы .
58010030	« Оьч алмакъ Меникидир , жазасын да Мен бережекмен » ва « Раббибиз Оьз халкъына дуван этежек » , — деп айтгъанны биз билебиз .
58010031	Гьакъ Аллагьны къолуна тюшмек къоркъунчлудур !
58010032	Уьстюгюзде гьакъ гертиликни нюрю янып , сиз бек гючлю азаплар чекгендеги алдагъы заманланы эсге алып къоюгъуз .
58010033	Бир бирде сизин бютюн халкъны алдында кюлкюге тута эдилер ва хорлай эдилер , бир бирде сиз оьзлеге шолай затлар этилегенлеге ёлдаш болуп токътай эдигиз .
58010034	Сиз туснакъларда ятагъанлагъа языкъсындыгъыз , мал матагьыгъызны чыгъарып алагъанда , сиз сююнме де сююне эдигиз , неге тюгюл сизин шо мал матагьыгъыздан хыйлы да яхшы даимлик бир затыгъыз барны биле эдигиз .
58010035	Къоччакълыгъыгъызны тас этмей туругъуз чу , о зор уллу савгъат гелтирер .
58010036	Аллагьны буйругъун кютмек учун ва ваъда этилген затны алмакъ учун , сизге къаттылыкъ тарыкъ .
58010037	Сыйлы Язывларда булай язылгъан : Аз заман тюгюл къалмагъан чы . Гелмеге тарыкъ гелер , О асталатмас .
58010038	Имандан таба оьзлени Мен къабул этгенлер яшап къалажакълар . Кимлер иманны ёлундан тайышса , Мен олагъа рази къалмасман .
58010039	Амма биз иманны ёлундан тайышып ёкъ этилегенлерден тюгюлбюз , биз жаныбызны къутгъарылывгъа элтеген иманны ёлунда юрюйбюз .
58011001	Иман буса умут булан гёзлейген , тек гьалиге гёрюп болмайгъан затларыбызгъа инамлыкъдыр .
58011002	Ата бабаларыбыз шолай иман булан яшап , Аллагьны разилигин къазангъанлар .
58011003	Иманыны яхшылыгъындан биз алам Аллагьны буйругъу булан яратылгъанны , гёзге гёрюнеген чакъы бары да зат гёрюнмейген затлардан амалгъа гелгенни англайбыз .
58011004	Иманыны яхшылыгъындан Гьабил Къабилден эсе Аллагьгъа артыкъ яхшы къурбан этди . Аллагь ону савгъатларын арив гёрюп къабул этди ва Гьабил иманыны яхшылыгъындан муъмин гьисапда чакъырылды . Оьзю гьали сав тюгюл буса да , иманны яхшылыгъындан о бизин булан сёйлеп тура .
58011005	Иманыны яхшылыгъындан Энош оьлюм гёрмейли бу дюньядан алынды . Ону бир ерден де табып болмадылар , неге тюгюл ону кёклеге Аллагь алды . Онда алынып битгенче де , о оьзюнден Аллагь рази къалгъан деген шагьатнаманы алгъан эди .
58011006	Иман ёкъ буса , Аллагь рази къалмас . Неге тюгюл де , Аллагьны янына гелеген гьар ким Ону барлыгъына ва О да Оьзюн гьакъ юрекден ахтарагъанлагъа рагьмусун гёрсетежегине инанмагъа герек .
58011007	Гьалиге гёрюнмейген , тек гележекде болажакъ затны гьакъында Аллагь Нугьгъа буварыв этгенде , иманыны яхшылыгъындан буварывгъа тынглап , о уьюндегилерин къутгъармакъ учун , геме къурду . Натижада Нугь гюнагьлы дюньягъа дуван этди , оьзю буса иман булан берилеген муъминликни вариси болуп токътады .
58011008	Иманыны яхшылыгъындан Ибрагьим , оьзюне ваъда этилип варисликге берилежек ерге бармагъа чакъырылгъанда , шогъар таби болду . Оьзю къайда барагъанын билмесе де , о ёлгъа чыкъды .
58011009	Иманыны яхшылыгъындан о ваъда этилген ерде бир ят йимик орунлашды . Шо ваъдагъа гёре , оьзюдей варислер болгъан Исгьакъ ва Якъуб йимик чатырда яшады .
58011010	Неге тюгюл де , о Аллагь ойлашгъан ва къургъан къатты кюрчюлери булангъы шагьарны къаравуллай эди .
58011011	Яш болмайгъан Сара оьзю де , яш табып болагъан чагъында тюгюл буса да , иманыны яхшылыгъындан яшгъа токътама болду . О ваъда этген Аллагь сёзюнде туражакъ деп гьисап эте эди .
58011012	Шо саялы да , къартындан къавжап , оьлюм ёлуна чыгъып да битген бир адамдан кёкдеги юлдузлар чакъы , денгиз ягъадагъы къайыр бюртюклер чакъы санавсуз наслу тувду .
58011013	Бу адамлар оьзлеге Аллагь ваъда этген затланы алмайлы , тек иманын сакълап оьлюп гетдилер . Аллагь ваъда этген затланы олар яшавгъа чыгъып битгенче де , алдын къарап гёрдюлер ва олардан къувандылар . Олар бу дюньяда янгыз ёлавчулар ва къонакълар экенин къабул гёрдюлер .
58011014	Оьзлени шолайлардан санайгъанлар оьзлени герти ватанын ахтарагъанны гёрсетелер .
58011015	Эгер олар янгыз оьзлер къоюп гетген ватанны гьакъында ойлашып тургъан буса , шонда къайтып гелмеге де болур эдилер .
58011016	Амма олар дагъы да яхшы ватангъа , демек кёклердеги ватангъа етишмеге къаст этдилер . Шону учун Аллагь оланы Аллагьыман деп айтма илыкъмай . О олар учун шагьар гьазирледи чи !
58011017	Аллагь сынайгъан заманда , Ибрагьим иманыны яхшылыгъындан гьатта Огъар Исгьакъны къурбан этмеге де гьазир эди . Исгьакъ Ибрагьимни оьзюнден таба Аллагьны ваъдасы яшавгъа чыкъма тарыкъ болгъан биргине бир уланы эди .
58011018	Гьатта Аллагь Ибрагьимге булай айтды : « Сени наслунг Исгьакъдан болажакъ » .
58011019	Ибрагьим Аллагь оьзюню уланын оьлюмден тирилтип де болажагъына инанды . Исгьакъ гертилей де оьлюмден тирилгенде йимик де болду .
58011020	Иманыны яхшылыгъындан Исгьакъ Якъубну ва Исавну гележеги булан байлавлу болуп Аллагьны яхшылыгъын тилеп дуа этди .
58011021	Оьлегенде , Якъуб да иманы булан Юсупну уланлары учун Аллагьны яхшылыгъын тилеп дуа этди ва таягъына таянып , Аллагьгъа сужда этди .
58011022	Иманыны яхшылыгъындан Юсуп да яшавуну ахырында Исрайылны уланлары Мисриден чыгъажагъын сёйледи ва оьзюню сюегин де шондан алып чыгъарсынлар деп буюрду .
58011023	Тувгъандан сонг уьч айны узагъында Мусаны ата анасы иманыны яхшылыгъындан ону яшырып сакълады , неге тюгюл олар яш бир гьайран зат экенин гёрдюлер . Пачаны тувгъан уланъяшланы оьлтюрмек деген буйругъу оланы къоркъутмады .
58011024	Уллу болгъан сонг , иманыны яхшылыгъындан Муса оьзюне Мисрини пачасыны къызыны уланы деп айтмакъны гери урду .
58011025	О къысгъа заманлыкъ гюнагьлы кеп чегивлерден эсе , Аллагьны халкъы булан бирликде азап чегип турмакъ яхшы деп гьисаплады .
58011026	Месигьни уьстюне тюшген хорлавланы о Мисрини хазналарындан да артыкъ гёрдю . О гележекдеги савгъатгъа бет бакъдыргъан эди чи дагъы .
58011027	Пачаны къазапланывундан къоркъмай , иманыны яхшылыгъындан о Мисриден чыкъды . О Гёрюнмейгенни гёреген адам йимик къатты эди чи дагъы .
58011028	Азирейил малайик исрайыллыланы биринчи тувгъанларына тиймесин деп , иманыны яхшылыгъындан Муса исрайыллылагъа Пасха къурбанын соймагъа ва къанын эшиклерине тийдирмеге буюрду .
58011029	Иманыны яхшылыгъындан исрайыллылар Къызыл денгизден , къурудан гечип чыгъагъанда йимик , чыкъдылар . Мисрилилер де шолай этме къарагъанда буса , олар сувгъа батып оьлдюлер .
58011030	Еригьонну баруларын исрайыллылар етти керен айланып битген сонг , иманыны яхшылыгъындан олар чёгюп гетди .
58011031	Иманыны яхшылыгъындан тынчыланы сыйындыргъан къагьба Рагьав бойсынмагъанлар булан оьлмеди .
58011032	Дагъы да не деп айтайым ? Гедеонну , Баракъны , Самсонну , Ефтанны , Давутну , Самуйылны ва пайхаммарланы гьакъында айтмагъа заманым къалмас .
58011033	Иманыны яхшылыгъындан олар пачалыкълардан уьст гелдилер , адилликни болдурдулар , ваъда этилген затланы алдылар , арсланкъапланланы авзуларын япдылар ,
58011034	Гючлю отланы сёндюрдюлер , къылычдан къутулдулар . Оланы гючсюзлюгю гючге айланды , олар урушларда гючлю болдулар ва тыш уьлкели асгерлени къуваладылар .
58011035	Къатынлар оьлюмден тирилген къардашларын къайтарып алдылар . Оьзгелени оьлюп къалгъанча къыйнай эдилер . Амма яхшы яшавда тирилмек учун , олар азатлыкъны гери урдулар .
58011036	Бирлерин мысгъылладылар , оьзгелерин къамучу булан тюйдюлер . Оьзгелери , шынжырлар булан да бугъавланып , туснакълагъа ташлангъан эдилер .
58011037	Бирлерин таш урушгъа тутдулар , башгъаларын бичип эки бёлдюлер , бирдагъыларын къылыч булан оьлтюрдюлер . Оьзгелери уьстюне къой ва эчки терилер де къаплап айландылар , тарчыкълыкъгъа тарыдылар , азап гёрдюлер ва хорландылар .
58011038	Шо адамлагъа бютюн дюнья лайыкълы болмаса да , олар дангылларда , тавларда , анакъларда ва къакъаларда айлана къалдылар !
58011039	Иманыны яхшылыгъындан оланы барысы да Аллагьны разилигин къазанды , амма оьзлеге ваъда этилген затны алмадылар .
58011040	Неге тюгюл де , Аллагь бизге деп не буса да бир яхшы муратны гёз алгъа тутду : олар камилликге янгыз бизин булан етишмеге герек .
58012001	Айланабызны кёп къадарда шо шагьатлар къуршагъан . Шо саялы бизге пуршав этеген бары да затгъа арт берейик , бизин есир этип къоягъан гюнагьдан чыгъып къутулайыкъ ва белгиленген ёлгъа чыдамлы кюйде тюшейик .
58012002	Исагъа айрылмагъан кюйде гёз къаратайыкъ . Иманыбызны аввалы ва ахыры Одур . Гележекдеги къуванч учун О хачдагъы биябур оьлюмню къабул этди , гьали буса Аллагьны онг ягъында олтургъан .
58012003	Гюнагьлыланы ягъындан Оьзюне бакъгъан якъда шончакъы душманлыкъгъа Чыдагъанны гьакъында ойлашыгъыз чы . Шо сизге гючсюз болмай ва ругьдан тюшмей токътама кёмек этежек .
58012004	Гюнагьгъа къаршы тура туруп , сизге гьали де къан тёкмеге тюшмеген .
58012005	Сиз авлетлери гьисапда сизин ругьландырмакъ учун язылгъан булай сёзлени унутдугъуз : « Балам , Раббибиз сени булай тюзлейгенине агьамият берип янаш , О сени такъсырлайгъанда , ругьдан тюшме . Раббибиз Оьзю сюегенлени тюзлей , авлети йимик гёрегенлени гьарисин такъсырлай » .
58012006	
58012007	Сиз азап чегивню чыдамлы кюйде бир такъсыр йимик оьтгеригиз . Аллагь сизин авлетлери йимик гёре . Авлетин такъсырламайгъан ата бармы экен ?
58012008	Эгер де Аллагь сизин авлетлерин такъсырлайгъан кюйде такъсырламай буса , сиз авлетлери тюгюлсюз , пич тувгъан яшларсыз .
58012009	Бу дюньяда бизин барыбызны да аталарыбыз бар эди . Олар бизин такъсырлады ва биз де оланы гьюрметледик . Шо саялы биз кёклердеги ругь Атабызгъа нечик кёп тынгламагъа герекбиз ! Шо тынглавлулукъ буса бизге яшав бере !
58012010	Аталарыбыз бизин оьзлер сюйген къайдалар булан бир нечакъы заман такъсырлады . Аллагь буса бизин пайдабызгъа ва Оьзюню сыйлылыгъына биз де ортакъчы болур йимик такъсырлай .
58012011	Гьар такъсыр гьалиги заманда сююнч тюгюл , бир къайгъы йимик гёрюне . Ондан сонг буса такъсырдан оьтгенлер парахат ва муъмин яшавгъа етишер .
58012012	Шо саялы саллангъан къолларыгъызны ва къартыллайгъан тизлеригизни къатдырып тутугъуз .
58012013	Акъсакъ аягъыгъыз майшалмай , терсине , сав болсун учун , тюз юрюгюз .
58012014	Бары да халкъ булан парахатлыкъда яшама къасткъылыгъыз . Таза юрек булан яшама къасткъылыгъыз , неге тюгюл де шосуз бирев де Раббибизни гёрюп болмас .
58012015	Вёрегиз , Аллагьны рагьмусундан бирев де магьрюм къалмасны ва арагъызда бир загьрулу тамур йиберип , биревге де зиян гелтирмесни къастын этигиз .
58012016	Вёрегиз , оьзюню уллулукъгъа ихтиярын бир тюш аш саялы сатгъан Исав йимик , биригиз де пасат яда аллагьсыз болуп къалмагъыз .
58012017	Шондан сонг , сиз билеген кюйде , Исав атасыны разилигин алма сюйген , тек атасы ону гери ургъан . Исав огъар гёзьяш тёге туруп ялбарса да , этген затын алышдырма болмагъан .
58012018	Сиз янып турагъан оту , къарангылыгъы , тунлугъу ва алатолпаны , быргъыны оькюрювю ва Аллагьны тавушу булангъы Синай тав йимик не буса да бир ачыкъ гёрюнюп турагъан затгъа багъып гелмедигиз . Ону тавушун эшитген адамлар Огъар оьзлер булан дагъы сёйлемесин деп ялбара эдилер .
58012019	
58012020	Неге тюгюл : « Эгер тавгъа бир гьайван тийсе де , таш урушгъа тутулмагъа герек болажакъ » , — деп айтылгъан буйрукъну къабул этмеге оланы гючю ёкъ эди .
58012021	Шо гёрюнюш шонча да къоркъунчлу эди чи , гьатта оьзю Муса : « Мен къоркъаман , мен къартыллайман » , — деп айтды .
58012022	Тюгюл ! Сиз Сион тавгъа , гьакъ Аллагьны шагьары болгъан Кёклени Ерусалимине ва минглер булан къуванчлыкъгъа жыйылгъан малайиклени янына гелдигиз .
58012023	Сиз оьзлени атлары кёклерде язылгъан Аллагьны башлап тувгъан авлетлерини жыйынына гелдигиз . Сиз бары да адамланы Дуванчысы болгъан Аллагьгъа ва камилликге етишген муъминлени ругьларына багъып да гелдигиз .
58012024	Сиз янгы разилешивню арачысы болгъан Исагъа багъып гелдигиз . Ону тёгюлген къаны Гьабилни къанындан эсе яхшы затны бережекге ваъда эте .
58012025	Вёрегиз , Аллагь сёйлейгенде , Огъар тынгламакъны гери урмагъыз . Бу дюньяда оьзлеге Буваргъангъа тынгламакъны гери ургъанлар къутулмадылар . Эгер де бизге кёклерден Буварагъангъа арт берсек , дагъокъ да къутулмасбыз .
58012026	О заман Ону сеси ерлени титиретди , гьали буса О : « Мен дагъы да бир керен янгыз ерни тюгюл , кёклени де чайкъажакъман » , — деп ваъда эте .
58012027	« Дагъы да бир керен » деген сёзлер чайкъалмагъа болагъан , яратылгъан , бары да заманлыкъ затлар ёкъ болажакъ ва чайкъалмагъа болмайгъан затлар даимге къалажакъ демекни англата .
58012028	Бизге оьзюн чайкъап болмайгъан пачалыкъ берилди . Шогъар гёре Аллагьгъа шюкюрлюк этейик ва бизден рази къалардай Огъар къоркъув булан ва бек абур этип сужда этейик .
58012029	Неге тюгюл де , Аллагьыбыз бары да затны яллатмагъа болагъан отдур .
58013001	Бир биригизни иман къардашлар йимик сююгюз .
58013002	Къонакъланы сюеген болмагъа унутмагъыз . Шолай болмакъ булан биревлер , оьзлер де билмейли , малайиклени де къонакълай къабул этген болгъан .
58013003	Оьзлер булан бирче болгъанда йимик , туснакъдагъыланы эсигизде сакълагъыз . Оьзлер булан бирче азап чегегенде йимик , азап чегегенлени эсигизде сакълагъыз .
58013004	Эр къатынлыкъ аралыкълагъа бары да адамлар сый этме гереклер ва эр къатынны арасы тазалыкъда сакъланма герек . Эрине яда къатынына гьалал болмагъанланы ва зина этегенлени Аллагь такъсырлажакъ .
58013005	Акъчагъа амыракъ болуп къалмагъыз ва бар затыгъыз булан рази болуп къалыгъыз , неге тюгюл Аллагь булай айтды : Мен сизин бир заманда да къоймасман ва бир заманда да ташламасман .
58013006	Шоллукъда , биз инамлы кюйде булай айтабыз : Раббим — мени Кёмекчим , мен бир затдан да къоркъмайман . Магъа адам не этер ? !
58013007	Сизге Аллагьны каламын уьйретеген ёлбашчыларыгъызны унутмагъыз . Олар яшавунда нечик натижалагъа етишегенине къарагъыз ва оланы иманындан уьлгю алыгъыз .
58013008	Иса Месигь алышынмас , О тюнегюн де , бугюн де , гьар даим де бир йимикдир .
58013009	Къайдагъы ят уьйретивлер сизин тюз ёлдан тайышдырып къоймасын . Сизин юреклеригиз , къайсы ашны ашайыкъ , къайсын ашамайыкъ деген къайдалар булан тюгюл , Аллагьны рагьмусу булан беклешме тарыкъ , неге тюгюл де шо къайдалар булан ашагъан аш пайда гелтирмес .
58013010	Бизин къурбанлыкъны салагъан ерибиз бар . Бу дюньядагъы сыйлы чатырда ибадат этегенлени ондан алып ашама ихтияры ёкъдур .
58013011	Гюнагь учун къурбангъа союлгъан гьайванланы къанын баш дин къуллукъчу Инг Сыйлы Ерге алып гире . Бу гьайванланы чархлары буса халкъны къонушгъан еринден тышгъа чыгъарылып яллатыла .
58013012	Шону йимик , Иса да Оьз къаны булан инсанланы юреклерин тазаламакъ учун , шагьардан чыгъарылып къурбан этилди .
58013013	Ону къонушуну артына чыгъайыкъ чы ва Ону хорлугъуна ортакъчы болайыкъ чы .
58013014	Бизин мунда оьзюбюз даим яшап болар йимик шагьарыбыз ёкъ чу дагъы , амма биз гележекдеги шагьарны къаравуллайбыз .
58013015	Гелигиз , Исадан таба Аллагьгъа шюкюрлюкню , демек авзуларыбызны савгъаты болгъан затны , даим къурбан этейик . Бизин авзуларыбыз Ону атына макътав эте .
58013016	Бирев биревге кёмек этме ва башгъалагъа пай чыгъарма унутуп къалмагъыз . Аллагь шолай къурбанланы сюе .
58013017	Исагъа иман салгъанланы жыйыныны ёлбашчыларына таби болугъуз ва тынглагъыз . Сизин гьайыгъызны эте туруп , олар чы кирпик де къакъмай , неге тюгюл де оьзлени къуллугъу гьакъда Аллагьгъа гьисап берме гереклер . Оьзлени ишлерин шат кюйде яшавгъа чыгъарсын учун ва пашман болмасын учун , олагъа таби болугъуз . Неге тюгюл де , олар пашман болса , сизге яхшылыкъ болмас .
58013018	Бизин учун да дуа этигиз . Биз этеген чакъы бары да затыбызны таза намусубуз булан этебиз ва адилли болмагъа къаст этебиз .
58013019	Сизин яныгъызгъа мен тез къайтсын деп , дуа этмегигизни бек тилеймен .
58013020	Оьзюню къаны булан даимлик разилешивню бегетген , къойланы да уллу Къойчусу болгъан Раббибиз Исаны оьлюмден тирилтген , парахатлыкъ береген Аллагь гьар бир яхшы ишде Оьзюню сюйгенин яшавгъа чыгъармакъ учун , сизин тюз ёлгъа салсын дагъы . Оьзюне гьар даим де макътавлар болгъур Раббибиз Иса Месигьден таба О бизде Оьзюню кепине гелеген затны яратсын дагъы . Амин .
58013021	
58013022	Къардашлар , сизге бек тилеймен : бу къысгъаракъ кагъызымда мен береген насигьатлагъа тынглагъыз .
58013023	Иман къардашыбыз Тимофей туснакъдан азат этилгенни билгенигизни сюемен . Ювукъда о мунда гелсе , ону булан бирче сизин гёрмеге гелермен .
58013024	Жыйыныгъызны бары да ёлбашчыларына ва Аллагьны бютюн халкъына салам айтыгъыз . Италиядагъы иман къардашларыбыз да сизге салам йиберелер .
58013025	Аллагьны рагьмусу сизин булан бирликде болсун .
59001001	Аллагьны ва Раббибиз Иса Месигьни къуллукъчусу болгъан Якъубдан бютюн ер юзюне яйылышгъан Исрайылны он эки уланындан болгъан къавумларына саламлар болсун !
59001002	Къардашларым , сиз гьар тюрлю сынавлагъа тюшгенде , шону уллу къуванчлыкъгъа гьисаплагъыз .
59001003	Сынавлагъа тарыйгъан иманыгъыз сизде къаттылыкъ болдурагъанны сиз билесиз чи .
59001004	Къаттылыкъ буса сизин муратгъа етишивге , токъташгъанлыкъгъа , камилликге ва бир де кемчилигигиз болмайгъанлыкъгъа гелтирме тарыкъ .
59001005	Эгер арагъыздан биригизни гьакъылыгъыз етишмей буса , о Аллагьдан тилесин , О да берер . Неге тюгюл де , Аллагь гьар кимге чомарт кюйде ва гьеч бир оьпкелевсюз берер .
59001006	Янгыз бир де шеклик этмейли , иманы булан тилемеге герек . Шеклик этеген адам ел къувалап элтип чачылып гетеген денгиз толкъунларына ошай .
59001007	Шолай адам Раббибизден гьеч бир зат аларман деп ойлашмасын .
59001008	Эки янсынлы болуп ойлашагъан адам оьзюню ишлеринде де токъташмагъан бир адамдыр .
59001009	Сыныгъывлу иман къардаш оьрлюгю булан , бай буса оьзюню сыныгъывлугъу булан макътансын , неге тюгюл де , авлакъ чечек дёнегенде йимик , бай да дёнюп къалар .
59001010	
59001011	Гюн чыгъар , яллавлар болур , яллавлар чечекни дёндюрер , ону япыракълары тёгюлер ва гёзеллиги тайып къалар . Шолай бай да , талаша туруп , болмагъандай болуп къалар .
59001012	Сынавгъа чыдагъан адам насиплидир . Сынавдан оьтгенден сонг , Аллагь Оьзюн сюегенлеге ваъда этген уьстюнлюкню тажыдай яшавну берер .
59001013	Сынавгъа тюшеген заманда : « Аллагь мени сынап къарай » , — деп айтма . Неге тюгюл де , Аллагь яманлыкъ булан сыналмас , Оьзю де гьеч биревню яманлыкъ булан сынап къарамас .
59001014	Терсине , гьар адамны яман хыяллары ону сынап къарар ва шо хыяллары ону оьзюне багъып тартар , гьавасландырар .
59001015	Яман хыяллардан таба буса гюнагь тувар , заманы етип , гюнагь да оьлюм тувдурар .
59001016	Сююмлю къардашларым , алданып къалмагъыз !
59001017	Гьар бир яхшы ва камил савгъат сизге оьрден , кёкден гелеген ярыкъны яратгъан Аллагьдан гелир . Шо ярыкъдан амалгъа гелеген гёлентки йимик , О не юрюп турмас , не гьеч бир де алышынмас .
59001018	Бары да яратгъан затларыны арасында биз инг де биринчиси болгъанны сююп , О бизин гьакъ гертиликни сёзюнден таба Оьзюню авлетлери этмеге токъташды .
59001019	Гьар адам тынглама алгъасасын , амма жавап къайтарма , къазапланма алгъасамасын .
59001020	Инсанны къазапланыву Аллагь сюеген кюйде муъмин болуп яшамагъа пуршав этер .
59001021	Шогъар гёре , гьар тюрлю яманлыкъны ва наслыкъны ташлап , юреклеригизге чачылгъан Аллагьны каламын саламат кюйде къабул этигиз . Шо каламда ругьларыгъызны къутгъармагъа къудрат бардыр .
59001022	Аллагьны каламын янгыз эшитип къоймакъ булан оьзюгюзню алдатып къоймагъыз , ону кютме де кютюгюз !
59001023	Каламгъа тынглап , ону кютмейген гиши оьзюню сыпатына гюзгюден къарайгъан гишиге ошайдыр .
59001024	О къарап , оьзюн гёрер , тайгъанда буса , бет келпети нечик экенни унутуп къалар .
59001025	Аллагьны азатлыкъ гелтиреген камиллешген Къанунуна тынглама да тынглап , унутуп къоягъан тюгюл , огъар тергевлю тынглайгъан , ону къоллай туруп , огъар гёре юрюйген адам оьзюню амалларында насипли болур .
59001026	Эгер арагъыздан биригиз , оьзюн динли адамман деп де гьисаплап , тилин сакълап билмей буса , о оьзюн алдатадыр . Шолай адамны динлилиги бош затдыр .
59001027	Эгер де сен тарчыкълыкъдагъы етимлени ва тул къатынланы гьайын эте бусанг , эгер де оьзюнгню бу дюньяны насына батмагъан гьалда сакълай бусанг , шо заман сени динлилигинг Атабыз Аллагьны алдында тазадыр ва дамгъаланмагъандыр .
59002001	Гьей къардашларым ! Макътавлу Раббибиз Иса Месигьге иман салдыгъыз чы , шо саялы биревню биревден артыкъ гёрмегиз .
59002002	Эгер сизин жыйыныгъызгъа алтын оьрмекче такъгъан , тизив опуракълар гийген бир адам гелсе , шолай да йыртыкъ опуракълар гийген бир пакъыр да гелсе ,
59002003	сиз тизив опуракълы адамгъа айрыча тергев берип : « Мунда олтур , бу ер — яхшы ер » , — деп , ярлы адамгъа буса : « Сен онда тур » яда : « Жабарда , аякъ тюбюмде олтур » , — деп айтарсыз .
59002004	Шоллукъда , сиз бирев биревню айырып къоймасмысыз дагъы , яман ойлары булангъы дуванчылар болуп къалмасмысыз дагъы ?
59002005	Тынглагъыз , гьей сююмлю къардашларым : Аллагь бу дюньядагъы пакъырланы иман ягъындан бай этмеге ва Оьзюн сюегенлеге ваъда этген гьакимлигини тюбюнде яшамагъа ихтияр бермеге деп тангламадымы дагъы ?
59002006	Амма сиз буса пакъырланы ер этдигиз . Сизге зулму этеген ва сизин дуванханалагъа тартагъан байлар тюгюлмю дагъы ?
59002007	Сизге берилген гьюрметли атны капир этеген олар тюгюлмю дагъы ?
59002008	Эгер сиз гьакъыкъатда Сыйлы Язывларда « ювугъунгну оьзюнгню йимик сюй » деп язылгъан пача буйругъун кюте бусагъыз , яхшы иш этеген боларсыз .
59002009	Эгер сиз адамланы арасында ян тарта бусагъыз , гюнагь иш этеген ва Мусаны Къанунун бузагъан боларсыз .
59002010	Ким бютюн Къанунну юрютюп , не буса да бир гиччи затда ону бузса , о бютюн Къанунну бузулмакълыгъына гюнагьлы гьисапланар .
59002011	Неге тюгюл де : « Зина этме » , — деп айтгъан Аллагь . « Адам оьлтюрме » , — деп де айтгъан . Шо саялы сен зина этмей , адам оьлтюрсенг , Къанунну бузгъан боларсан .
59002012	Азатлыкъ гелтиреген Къанун булан дуван этилежек адамлар йимик сёйлегиз ва шо кюйде иш де гёрюгюз .
59002013	Неге тюгюл де , рагьмуну билмейгенге Аллагьны дуваны рагьмусуз болар . Рагьму буса дувандан оьр чыгъып токътар .
59002014	Гьей къардашларым , эгер бирев , иманым бар деп де айтып , яхшы амаллар этмей буса , ондан не пайда ? Шолай иман ону къутгъармагъа болмас .
59002015	Эгер иман къардашларыбыздан яда иман къызардашларыбыздан бири ач ва ялангъач буса ,
59002016	арагъыздан биригиз де огъар : « Эсен аман тур , гийин , ашап той ! » — деп айтып , амма огъар тарыкъ затны бермесе , ондан не пайда ?
59002017	Шолай иман да , эгер де ону амалы ёкъ буса , о оьлгенге гьисаплыдыр .
59002018	Амма , булай ёрав этип къарайыкъ , бирев : « Сени иманынг бар , меники буса амалларым бар » , — дей . Магъа амалларсыз иманынгны гёрсет , мен де сагъа амаллардан таба иманымны гёрсетермен !
59002019	Сен Аллагьны бирлигине иман саламысан ? Яхшы этесен . Шогъар жинлер де иман салалар ва къоркъуп титирейлер .
59002020	Иман амалларсыз тарыкъсыз зат дегенликге сен далиллер сюесен .
59002021	Уллу атабыз Ибрагьим къурбанлыкъны салагъан ерде оьзюню уланы Исгьакъны къурбан этмеге сюйдю . Аллагь ону шо иши саялы къабул этди .
59002022	Гёресен чи , ону иманы да , амаллары да бир бири булан байлавлу болду , иманы да амалларындан таба камилликге етишди .
59002023	Шоллукъда : « Ибрагьим Аллагьгъа иман салды , шо саялы Аллагь ону къабул этди » , — деп Сыйлы Язывларда язылгъан сёзлер яшавгъа чыкъды ва огъар Аллагьны досту деп айтылды .
59002024	Гёресиз чи , инсан янгыз иманындан таба тюгюл , амалларындан таба да къабул этиле .
59002025	Шолай Рагьав булан да болду . Оьзлеге тарыкъ затланы ахтара туруп гелгенлени уьюне гийирип , сонг башгъа ёл булан бакъдыргъан шо къатынны да Аллагь амаллары саялы къабул этмедими дагъы ?
59002026	Шо саялы , ругьу болмагъан къаркъара оьлегени йимик , амалларсыз иман да оьлер .
59003001	Къардашларым , арагъыздан янгыз азлар устазлар болсун . Бизге , устазлагъа , артыкъ къатты дуван этилежегин сиз билесиз .
59003002	Биз барыбыз да кёп янгылышабыз . Сёзюнде янгылышмайгъан адам камил адамдыр . О оьзюню бютюн къаркъарасын да тизгинлеп сакълап билер .
59003003	Бизге таби болсун деп , биз атланы авзуна авузлукълар салабыз ва оланы оьзюбюз сюйген кююбюзде юрютебиз .
59003004	Неде , мисал учун , гемелени алып къарайыкъ . Олар нечакъы уллу буса да ва оланы нечик гючлю еллер юрюте буса да , оланы бир гиччи къуралны кёмеги булан гемечи сюйген якъгъа багъып юрютер .
59003005	Тил булан да тап шо кюйде . О къаркъараны бир гиччи саны буса да , этген уллу ишлери булан макътанып бола . Бир гиччирек учгъун да кёп уллу агъачлыкъгъа от салмагъа болар !
59003006	Тил де отдур ! Бизин къаркъарабызны оьзге санларыны арасындан о оьзюнде бу яман дюньяны келпетлендирер ва бютюн къаркъараны бузар . О бизин яшавубузну яллатар , ону оьзюн де жагьаннемни оту яллатар .
59003007	Гьар тюрлю къыр гьайванланы , къушланы , сюйкелип юрюйген жанланы ва денгизде болагъан бары да балыкъланы инсан енгип сакълап болур .
59003008	Тилни буса гьеч бир инсан енгип сакълап болмас . О къайпанмайгъан , оьлюм гелтиреген агъусу булангъы яманлыкъдыр .
59003009	Биз тил булан Раббибизге ва Атабызгъа алгъыш этебиз . Тил булан Аллагьгъа ошатылып яратылгъан адамлагъа налат да беребиз .
59003010	Алгъыш ва налат бир авуздан чыгъа ! Къардашларым , шолай болмагъа тюшмей .
59003011	Булакъдан бир вакътини ичинде татли сув да , тузлу сув да чыгъамы дагъы ?
59003012	Къардашларым , инжир терекде зайтун яда юзюм борлада инжир оьсмеге боламы дагъы ? Шолай тузлу булакъдан ичме ярайгъан сув чыкъмагъа да болмас .
59003013	Сизин арагъызда гьакъыллы ва англавлу адамлар бармы ? Бар буса , шолай адам саламат кюйде этеген яхшы амаллары булан оьзюню гьакъыллылыгъын гёрсетсин .
59003014	Эгер юрегигизде бек яман гюнчюлюк ва оьз пайдагъыз булан байлавлу къастлар бар буса , макътанмагъыз ва гьакъ гертиликге къаршы ялгъан сёйлемегиз .
59003015	Шолай « гьакъыл » кёклерден гелген гьакъыл тюгюлдюр . Терсине , дюньядан , инсанлыкъдан ва иблисден гелген бир гьакъылдыр .
59003016	Неге тюгюл де , бек яман гюнчюлюк ва оьз пайдагъыз булан байлавлу къастлар бар ерде низамсызлыкълар ва гьар тюрлю яман амаллар болур .
59003017	Амма кёклерден гелген гьакъыл инг башлап тазадыр , сонг парахатлыкъны сюедир , юваш хасиятлыдыр , ёл къойма гьазирдир , рагьмудан ва яхшы амаллардан толгъандыр , бир якъгъа да ян тартмайдыр ва бетгёрдю тюгюлдюр .
59003018	Ярашывлукъгъа етишмек учун ярашып ишлейгенлер муъмин яшавну натижаларын гёрер .
59004001	Сизин арагъызда эришивлюклер ва давлашывлар болдурагъан недир ? Шолар къаркъарагъызда ябушуп турагъан гьаваслыкълардан тюгюлмю дагъы тувулунагъаны ?
59004002	Сиз бир затны сюесиз , амма алып болмайсыз , шо саялы адам оьлтюресиз . Сиз гьасиретли кюйде бир зат алма сюесиз , амма алма чы болмайсыз . Она шолай сиз эришип ва ябушуп турасыз . Сюегенигизни алмагъа болмайсыз , неге тюгюл де Аллагьдан тилемейсиз .
59004003	Тилейгенде де алып болмайсыз , неге тюгюл де оьзюгюзню кепигиз саялы , янгыз бары да алгъан затларыгъыздан пайдаланмакъ учун , яман къастлар булан тилейсиз .
59004004	Гьей имансызлар ! Бу дюнья булангъы достлукъ Аллагьгъа къаршы душманлыкъ экенни сиз билмеймисиз ? Демек , ким дюнья булан дост болмагъа сюйсе , о Аллагьны душманы болур .
59004005	Яда : « О ичибизге салгъан Ругь биз янгыз Оьзюнюки болгъанына гьасирет къалып турар » , — деп Сыйлы Язывларда негьакъ айтылгъан деп ойлашамысыз ?
59004006	Амма Аллагь бизге дагъы да уллу рагьму гёрсете . Сыйлы Язывларда язылгъан кюйде : Аллагь оьктемлеге къаршы турар , оьктем тюгюллеге буса рагьму этер .
59004007	Шогъар гёре Аллагьгъа таби болугъуз , иблисге буса къаршы туругъуз , о да сизден къачар .
59004008	Аллагьгъа ювукълашыгъыз , О да сизге ювукълашар . Гьей гюнагьлылар , къолларыгъызны жувугъуз ! Гьей экиюзлюлер , юреклеригизни тазалагъыз !
59004009	Къайгъырыгъыз , гьынкъгъа тюшюгюз , йылагъыз ! Кюлкю — гьынкъгъа , сююнч де мунгайывгъа айланып къалсын .
59004010	Аллагьны алдында оьзюгюзню тёбен тутугъуз , шо заман О да сизин оьрлендирер .
59004011	Бир биригизни айыпламагъыз , гьей къардашларым . Иман къардашын айыплайгъан яда огъар дуван этеген гиши Мусаны Къанунун айыплайгъан ва огъар дуван этеген болур . Эгер Къанунгъа дуван этсе , Къанунну юрютювчюсю болмас , дуванчыдай болуп къалар .
59004012	Къанун чыгъарагъан да , Дуванчы да буса бирдир . Къутгъармагъа ва дагъытмагъа болагъан да янгыз Одур . Башгъа гишиге дуван этмеге къарайгъан сен кимсен ?
59004013	Къарагъыз ! Арагъыздан бирлеригиз : « Тангала биз палан шагьаргъа барарбыз , онда бир йыл къаларбыз , алыш бериш этип , къазанч аларбыз » , — деп айтарсыз .
59004014	Сиз бир ойлашып къарагъыз , сиз чи яшавугъуз тангалагъа нечик болажагъын да билмейсиз . Яшавугъуз недир ? О чу бираз замангъа чыгъып гёрюнюп , сонг ёкъ болуп , яйылып къалагъан бир булут йимик затдыр .
59004015	Шону орнуна сиз : « Эгер Раббибиз буюрса , сав къалсакъ , ону да этербиз яда муну да этербиз » , — деп айтмагъа герексиз .
59004016	Гьали буса сиз оьзюгюзню оьктемлигигизден макътанып айланасыз . Гьар къайсы шолай макътанчыкълыкъ да яманлыкъдыр !
59004017	Шогъар гёре ким буса да бирев , яхшылыкъ этмеге герекни де биле туруп , шону этмей буса , о гюнагь иш этеген болур .
59005001	Гьали тынглагъыз сиз , гьей байлар ! Башыгъызгъа гележек балагьлагъа яс этип йылагъыз !
59005002	Бары да байлыгъыгъыз чирип дёндю , опуракъларыгъызны да гюелер талады .
59005003	Сизин алтыныгъызны ва гюмюшюгюзню тот басды . Шо тот сизге къаршы шагьатлыкъ этер ва этигизни от йимик ашар . Байлыгъыгъызны сиз бу ахыр гюнлерде жыйгъан эдигиз !
59005004	Тынглагъыз ! Авлакъларыгъызда ишлеген ишчилеге сиз тёлемей къойгъан акъча гьали оьзюгюзге къаршы шагьатлыкъ эте . Гьали олар къычырып гьуя салалар ва оланы гьуя тавушун кёклердеги малайиклени асгерлерини Раббиси эшите .
59005005	Сиз бу дюньяда тазза кюрлюкде яшап ва кеп чегип турдугъуз . Оьзюгюзню соймакъ учун сакълангъан бир гьайванлар йимик семиртдигиз .
59005006	Сиз оьзюгюзге къаршылыкъ билдирмеген айыпсыз адамлагъа дуван этдирип , оланы оьлтюрдюгюз .
59005007	Гьей къардашларым , Раббибиз къайтып гелгинче , чыдамлыкъ гёрсетип туругъуз . Чачывчу да , гюзгю ва язбашгъы янгурлар явгъунча , оьз топурагъындан аявлу тюшюмюн къайтармай токътап турар .
59005008	Сиз де чыдамлыкъ гёрсетигиз , юреклеригизни чыныкъдырыгъыз , неге тюгюл де Раббибизни къайтып геливю ювукъдадыр .
59005009	Къардашларым , сизге оьзюгюзге дуван этилип къалмасын учун , бир биригизни айыпламагъыз . Къарагъыз , Дуванчы эшик алда токътап турадыр !
59005010	Къардашларым , Раббибизни атындан сёйлеген пайхаммарлар азап чегивюнде гёрсетген чыдамлыгъындан уьлгю алыгъыз .
59005011	Биз чыдамлыкъ этгенлеге макътав этебиз . Аюбну чыдамлыгъы гьакъында сиз эшитдигиз . Ахырда да о зор сюювден ва рагьмудан толгъан Раббибизден не алгъанны гёрдюгюз .
59005012	Инг башлап , къардашларым , ант этмегиз ! Не кёклер булан , не ер булан , не башгъа зат булан ант этмегиз . Аллагь сизин такъсырламасын учун , дюр буса « дюр » дегиз , тюгюл буса « тюгюл » дегиз .
59005013	Арагъызда къыйынлыкъгъа тюшгенигиз бар буса , дуа этсин , сююнчю булангъы бар буса , Раббибизни алгъышлап йырласын .
59005014	Арагъызда авруйгъаныгъыз бармы — Исагъа иман салгъанланы жыйыныны ёлбашчыларын чакъырсын . Раббибизни аты булан огъар май сюртюп , ону учун дуа этсинлер .
59005015	Иман булан этилеген дуа аврувгъа савлукъ къайтарыр , неге тюгюл де ону Раббибиз сав этер . О адам гюнагь иш этген буса , ону гюнагьлары гечилер .
59005016	Бир биригизге гюнагьларыгъызгъа мюкюрлюк этигиз ва бир биригиз учун дуа этигиз . Шо заман Аллагь сизин сав этер . Муъмин адамны дуасы гючлю ва таъсирли болур .
59005017	Илияс да бизин йимик бир адам эди . О янгур явмасын деп къаныгъып дуа этди ва ер юзюнде уьч йыл алты ай янгур явмай турду .
59005018	Сонг о бирдагъы да дуа этди ва янгур явдурду , топуракъ да оьз тюшюмлерин берди .
59005019	Къардашларым , айтайыкъ , сизин биригиз гьакъ герти ёлдан чыгъып къала , башгъагъыз буса огъар шо ёлгъа къайтмагъа кёмек эте .
59005020	Гюнагьлыны терс ёлдан къайтарып , гьакъ герти ёлгъа салгъан адам ону оьлюмден къутгъарагъанын ва кёп гюнагьлары гечилегенин билип къойсун .
60001001	Оьз уьйлеринден йыракъда , Понтда , Галатияда , Каппадокияда , Асияда ва Битинияда ят ерлерде яйылышып яшайгъан сайлангъанлагъа Иса Месигьни элчиси болгъан мен Петерден салам !
60001002	Атабыз Аллагьны алданокъ токъташдыргъанына гёре , сиз Иса Месигьге тынгламакъ ва гюнагьларыгъыздан Ону къанындан таба чайылмакъ учун , Аллагьны Ругьу булан юреклеригиз де тазаланып сайландыгъыз . Сизге Аллагьны рагьмусу ва парахатлыгъы артсын !
60001003	Раббибиз Иса Месигьни Аллагьына ва Атасына гьар макътавлар болсун ! Иса Месигьни оьлюмден тирилтип , Оьзюню зор уллу рагьмусу булан Аллагь бизин янгы яшавгъа багъып тиргизди . Шону булан оьлюмге , кемчиликге ва замангъа таби болмайгъан варисликге жанлы умут берди . Шо варислик сизге деп кёклерде сакъланып тура .
60001004	
60001005	Сиз , иманыгъызны яхшылыгъындан Аллагьны къудраты булан сакъланып турагъанлар , къутгъарылывну табажакъсыз . Шо къутгъарылыв ахыр заман ачыкъ болажакъ .
60001006	Сиз шо затлагъа сююнюп туругъуз . Амма гьали гьар тюрлю сынавлар булан сиз бир нечакъы заман , балики де , пашман болсагъыз да ярай .
60001007	Шо сынавлагъа сиз иманыгъыз гьакъ кюйде болсун учун тюшдюгюз . Алтын даимлик зат тюгюл буса да , ону отда сынап къарар . Иса Месигь къайтып гележек заман макътав , белгилилик ва абур алмакъ учун , алтындан кёп де сыйлы болгъан сизин иманыгъыз сыналма ва тасдыкъ этилме тарыкъ .
60001008	Сиз Исаны гёрмесегиз де , Ону сюесиз . Сиз Ону гёрмеге болмасагъыз да , Огъар иман саласыз . Сиз айтып болмас даражадагъы ва артыкъ макътавлу сююнч булан къуванасыз , неге тюгюл де иманыгъызны мурады болгъан къутгъарылывугъузгъа етише турасыз .
60001009	
60001010	Пайхаммарлар бу къутгъарылывну гьакъында ахтарып сорап юрюдюлер . Олар сизге Аллагь бережек шо рагьмулу савгъатны гьакъында алданокъ билдирди .
60001011	Оьзлени ичинде Месигьни Ругьу яшайгъан пайхаммарлар шо Ругь кимни ва къайсы заманны гёрсетегенине тюшюнме къарай эдилер . Шону Ругь Месигьни азапларын ва Ону шо азаплардан сонггъу макътавлугъун алданокъ билдирегенде эте эди .
60001012	Этеген къуллугъу оьзлер учун тюгюл , сизин учун этегени ачыкъ болгъан эди олагъа . Гьали сизге о гьакъда кёклерден йиберилген Аллагьны Ругьуну гючю булан Сююнч Хабарны гелтиргенлер айтды . Шоланы барын да малайиклер де англамагъа сюелер .
60001013	Шогъар гёре иш гёрме гьазир ва айыкъ кюйде туругъуз . Иса Месигь къайтып гелегенде , Аллагь сизге бережек рагьмугъа умут байлагъыз .
60001014	Аллагьны тынглавлу авлетлери йимик болуп къалыгъыз . Яшавугъузну алда , сиз Аллагьны танымайгъан заманда , сизин елеген къастлардан амалгъа гелме къоймагъыз .
60001015	Сизин чакъырагъан Аллагь йимик , сиз де бары да амалларыгъызда муъмин болугъуз .
60001016	Неге тюгюл де , Сыйлы Язывларда булай язылгъан : « Муъмин болугъуз , неге тюгюл де Мен де муъминмен » .
60001017	Эгер гьар кимге этген ишлерине гёре гьакъ дуван этеген Аллагьгъа сиз Атабыз деп айта бусагъыз , бу дюньядагъы ят ерлердеги заманыгъызны Огъар гьюрмет этив булан оьтгеригиз .
60001018	Аталарыгъыздан къалгъан умпагьатсыз яшавлукъ къайдалардан сиз алтын яда гюмюш йимик пана затлар булан тюгюл , Исаны тетиксиз ва дамгъасыз бир къозуну къанына ошайгъан асил къаны булан къутгъарылгъаныгъызны билесиз .
60001019	
60001020	О дюнья яралгъынча алда тангланды . Амма сизин учун бу ахыр заманларда арагъа чыкъды .
60001021	Сиз Месигьни оьлюмден тирилтген ва Ону макътавлу этген Аллагьгъа Ондан таба иман салдыгъыз . Шогъар гёре сизин иманыгъыз ва умутугъуз Аллагь булан байлавлу .
60001022	Гьакъ гертиликге тынглап , гюнагьлардан тазаланып , сиз иман къардашларыгъызгъа бакъгъан якъдагъы бетгёрдючюлюксюз сюювге етишдигиз . Энниден сонг да бир биригизни гьакъ юрекден къайнар кюйде сююп туругъуз .
60001023	Сиз чирип къалагъан урлукъдан тюгюл , бир де чиримейген урлукъдан , демек Аллагьны яшав береген ва даимге къалагъан каламындан таба янгыдан тувдугъуз .
60001024	Неге тюгюл де , Сыйлы Язывларда язылгъаны йимик : Бары да инсанлар бир отгъа ошайлар . Оланы макътавлугъу да авлакъдагъы чечекге ошай . От сёне , чечек де сёне .
60001025	Раббибизни каламы буса даимге къалажакъ . Шо калам буса сизге билдирилген Сююнч Хабардыр .
60002001	Шолайлыкъда , гьар тюрлю яманлыкъны , гьиллачылыкъны , экиюзлюлюкню , гюнчюлюкню ва бугьтанчылыкъны къоюгъуз .
60002002	Ругь якъдан оьсмек учун , янгы тувгъан нарысталардай , таза ругь сютюн эммеге къарагъыз .
60002003	Неге тюгюл де , сиз Раббибизни рагьмусу не экенни билдигиз .
60002004	Огъар — жанлы ташгъа — багъып гелигиз . Ону инсанлар гери урду , амма О Аллагьны танглагъаны ва асили .
60002005	Сиз де жанлы ташлагъа ошагъансыз . Сыйлы дин къуллукъчулар болуп , сиз Иса Месигьден таба Оьзю рази къалагъан ругь къурбанларын этсин учун , Аллагь сизден ругь ибадатханасын къура .
60002006	Сыйлы Язывларда булай язылгъан : Муна , Мен Сионда танглангъан ва бек къыйматлы баш кюрчю ташны кюрчюге саламан . Амма Огъар иман салгъан гиши уялмас .
60002007	Иман салагъан сизин учун бу таш къыйматлы . Иман салмагъанлар учун буса , усталар ташлап къойгъан таш кюрчюню аслу ташы болуп токътады .
60002008	Сыйлы Язывланы башгъа еринде булай язылгъан : О Ташгъа сюрюнерлер , О саялы йыгъыларлар . Аллагьны каламына тынгламайгъаны саялы сюрюнерлер . Олагъа шолай буюрулгъан .
60002009	Амма сиз танглангъан наслусуз , Пачаны дин къуллукъчуларысыз , сыйлы бир миллетсиз , Аллагьны халкъысыз . Сиз къарангылыкъдан Оьзюню гьайран нюрюню шавласына чакъырагъан Аллагьны макътавгъа лайыкълы ишлерин аян этмек учун сайлангъансыз .
60002010	Бир заманларда сиз халкъ да тюгюл эдигиз , гьали буса Аллагьны халкъысыз . Бир заманларда сизге рагьму гёрсетилмеген эди , гьали буса Аллагь сизге рагьмусун гёрсетди .
60002011	Сююмлю къардашларым , сизге тилеймен , жаныгъызгъа къаршы дав юрютеген къаркъарагъыз булан байлавлу яман къастланы къоюгъуз . Сиз бу дюньяда ёлавчуларсыз ва гелгинчилерсиз .
60002012	Имансызланы арасындагъы сизин юрюшюгюз сёз табып болмасдай болсун . Шо заман олар гьали сизге яманлар деп ат такъса да , яхшы ишлеригизни гёрюп , къыяматгюн Аллагьгъа макътав этер .
60002013	Гьар жура инсан гьакимиятына , оьр гьакимлиги болгъан пачагъа , яман ишлер этегенлени такъсырламакъ учун ва яхшы ишлер этегенлеге макътавлар этмек учун , пача йибереген гьакимлеге Раббибизни хатиринден таби болугъуз .
60002014	
60002015	Яхшылыкъ этмек булан гьайгев адамланы авам даллайларын токътатыгъыз — муна будур Аллагьны сюеген заты .
60002016	Азат адамлар йимик яшап къалыгъыз . Амма яман ишлени яшырмакъ учун , азатлыкъны пайдаландырмагъа къоймагъыз . Аллагьны къулларына тийишли болгъан кюйде яшап къалыгъыз .
60002017	Бары да инсанлагъа абур этигиз , иман къардашларыгъызны сююгюз , Аллагьдан къоркъугъуз , пачагъа гьюрмет этигиз .
60002018	Гьей къуллар , есилеригизге , янгыз яхшы ва юваш хасиятлыларына тюгюл , къагьрулу хасиятлыларына да гьюрмет булан таби болугъуз .
60002019	Адилсиз азапланы къайгъысын гьакъылы булан Аллагьны англайгъан адам йимик оьтгерегенге Аллагьны макътаву болур .
60002020	Эгер бир яман иш этгенигиз саялы сизин токъалайгъанда чыдай бусагъыз , о сизге не макътав гелтирер ? Амма этген яхшы ишигиз саялы сизге гелген азапланы чыдамлыкъда гётере бусагъыз , Аллагь шогъар рази къалар .
60002021	Аллагь да сизин шолай этмеге сайлады . Месигь де сизин учун азап чекди . Сиз де Оьзюню ёлу булан юрюсюн деп , сизге уьлгю гёрсетди .
60002022	Сыйлы Язывларда булай язылгъан : О гьеч бир гюнагь иш этмеди ва Ону авзундан гьеч бир ялгъан сёз чыкъмады .
60002023	Оьзюн сёгегенде , О сёгюшюв булан жавап къайтармады . Оьзю азап чегегенде , биревге де къоркъув бермеди , адилли кюйде дуван этеген Аллагьгъа аркъа таяп токътады .
60002024	Биз гюнагь учун оьлюп , муъминлик учун яшасын деп , Месигь гюнагьларыбызны Оьзюню уьстюне алып , хачгъа илинди . Ону яралары булан сиз сав болдугъуз .
60002025	Сиз , адашгъан къойлар йимик , ёлугъузну тас этген эдигиз . Гьали буса сиз жанларыгъызны Къойчусуну ва Сакълавчусуну янына къайтып гелдигиз .
60003001	Гьей эрли къатынлар , сиз де эрлеригизге таби болугъуз . Эрлеригизни бирлери Аллагьны каламына таби болмаса , шо заманда оьзюгюзню турушугъуз юрюшюгюз булан олагъа уьлгю гёрсетип , оланы сёзсюз иман салма мюкюр этигиз .
60003002	Неге тюгюл де , олар сиз нечик таза ва къоркъув булан юрюйгенигизни гёрежеклер .
60003003	Сизин гёзеллигигиз гьайран эшилген чачларыгъыз , тагъынагъан алтынларыгъыз , гиеген арив опуракъларыгъыз йимик тыш затлар булан байлавлу тюгюл ,
60003004	амма сёнмейген гёзеллик , йымышакъ къылыкъ , саламатлыкъ йимик ич , юрекден гелеген затлар булан байлавлу гёзеллик болсун . Шолай гёзеллик Аллагьны ягъындан да къыйматлана .
60003005	Бырынгъы заманларда оьзлени умутун Аллагь булан байлавлу этген динагьлю къатынлар да эрлерине таби болмакъ булан лап шо къайдада безенгенлер .
60003006	Масала , Ибрагьимге Сара да шолай тынглавлу болгъан ва : « Мени есим » , — деп айтгъан . Яхшылыкъ этип ва гьеч бир къоркъунчдан тартынмай турсагъыз , сизге де Сараны авлетлери деп айтылар .
60003007	Гьей эрлер , къатынларыгъыз булангъы яшавугъузда олагъа англавлу янашыгъыз . Олагъа гьюрметли болугъуз , неге тюгюл де , олар сизден кёп осал болса да , Аллагьны яшавлукъ савгъатына сизин булан тенг варислердир . Шолай этсегиз , сиз гьеч бир пуршавсуз дуа этип болурсуз .
60003008	Ахырда да , барыгъыз да къыйышып яшап къалыгъыз , бир биригизни гёнгюгюзню алыгъыз , бир биригизни къардашлар йимик сююгюз , языкъсыныгъыз ва саламат болугъуз .
60003009	Яманлыкъ этегенге яманлыкъ булан , сёгюшегенге сёгюшмек булан жавап бермегиз . Терсине , сизге яманлыкъ этеген адамгъа яхшылыкъ болсун деп Аллагьгъа тилегиз . Сизин чи Аллагь сизге яхшылыкъ гёрсетмек учун сайлады .
60003010	Сыйлы Язывларда язылгъаны йимик : Ким насипли яшамагъа ва яхшы гюнлени гёрмеге сюе буса , тилин яманлыкъдан ва авзун ялгъандан сакъласын .
60003011	О яманлыкъдан ари турмагъа ва яхшылыкъ этмеге герек , парахатлыкъ ахтармагъа ва шогъар етишмек учун къаст этмеге герек .
60003012	Неге тюгюл де , Раббибиз муъминлеге тергев бере ва оланы дуаларын эшите , амма яманлыкъ этегенлеге О арт бере .
60003013	Эгер сиз , яхшылыкъ этмеге сююп , бек къаст этсегиз , сизге ким зарал этмеге болур ?
60003014	Гьатта яхшы ишлеригиз саялы азап чекмеге тюше буса да , сиз насиплисиз . Олар къоркъагъан затлардан къоркъмагъыз , тартынма да тартынмагъыз .
60003015	Юреклеригизде Месигьге Раббигизге йимик абур этигиз . Сизин Аллагьгъа байлавлу умутугъузну себебин ким сорамагъа сюе буса да , огъар жавап бермеге гьар заман гьазир туругъуз .
60003016	Шо жавапны сиз саламат кюйде ва гьюрмет булан беригиз . Сизин мысгъыллайгъанда , Месигь учунгъу яхшы турушугъуз юрюшюгюзню хорлайгъанлар уялсын учун , намусугъузну таза сакълагъыз .
60003017	Эгер Аллагь шолай буюргъан буса , яманлыкъ этип азап чекмекден эсе , яхшылыкъ этип азап чекмек яхшыдыр .
60003018	Месигь де инсанланы гюнагьлары учун бир керен азап чегип оьлдю . Сизин Аллагьгъа ювукълашдырмакъ учун , муъмин болгъан Месигь муъмин тюгюллер саялы оьлюп гетди . Ону къаркъарасы оьлтюрюлдю , амма Ругьу буса яшавгъа къайтарылды .
60003019	Ону Ругьу барып туснакъда болгъан ругьлагъа сёйледи .
60003020	Шо ругьлар бир заманларда Аллагьгъа таби болмакъны гери урдулар . Шо заманларда Нугь гемесин этип битгинче , Аллагь чыдамлы кюйде къаравуллап тура эди . Шо заман геме булан сувда азлар , янгыз сегиз адам , къутулдулар .
60003021	Шо зат гьали сизин къутгъарагъан , сувгъа чомдуртуп , оьзюгюзню Аллагьгъа тапшуртувну белгисидир . Демек , къаркъарагъыздан насны жувуп тайдырыв тюгюл , таза намус булан Аллагьгъа берилген ваъдадыр . Шо сизин Иса Месигьни тирилтивю булан къутгъарагъан ваъдадыр .
60003022	Иса Месигь кёклеге чыгъып , Аллагьны онг ягъында олтурду . Бары да малайиклер , гьакимлер ва гючлер гьали Огъар таби болду .
60004001	Месигь къаркъара якъдан азап чекгенине гёре , сиз де Месигьде болгъан йимик пикрулар булан оьз ругьларыгъызны беклешдирмеге къарагъыз . Неге тюгюл де , къаркъара якъдан азап чекген адам гюнагь ишлерин тамамлай .
60004002	Натижада , бу дюньядагъы къалгъан яшавугъузну напсыгъызгъа тынглап оьтгермегиз , Аллагь рази къалагъан кюйде оьтгеригиз .
60004003	Имансызлар этегенде йимик , сиз пасатлыкъ , напсгъа ёл къоягъанлыкъ , ичкичилик , кеп чегивлер , севрюклюк , ялгъан аллагьлагъа жиргенч къуллукъ этив булан оьмюрюгюзню таман чакъысын оьтгердигиз .
60004004	Гьали буса имансызлар , шолай пасат яшавгъа оьзлер булан бирче сиз де неге чомулуп турмай деп тамашалыкъ этип , сизин сёгелер .
60004005	Олар савлагъа ва оьлюлеге дуван этмеге гьазир болгъан Аллагьны алдында гьисап бережеклер .
60004006	Бу себепден Сююнч Хабар оьлюлеге де билдирилди . Къаркъара якъдан олагъа оьлюм дуван гесилген буса да , шондан сонг да олар , Аллагь йимик , ругь якъдан даим яшап къалажакълар .
60004007	Узакъ къалмай бары да затгъа ахыр къобажакъ . Шо саялы да , дуа этме болмакъ учун , сав гьакъыллы кюйде ва айыкъ туругъуз .
60004008	Бары да затдан алда бир биригизни гьакъ юрекден къайнар кюйде сююп туругъуз . Неге десегиз , сююв кёп гюнагьлардан къутгъара .
60004009	Хонтурланмайлы , бир биригизге къонакълыкъ этигиз .
60004010	Аллагь берген савгъатны гьар биригиз башгъагъа къуллукъ этмек учун тийишли кюйде пайдаландырыгъыз .
60004011	Сёйлейген адам Аллагьны сёзлери булан сёйлейгенде йимик сёйлесин . Ким къуллукъ эте буса , оьзюне Аллагь береген толу гючю булан къуллукъ этсин . Шоланы барысы да булан Иса Месигьден таба Аллагьгъа макътавлукъ гелтирсин . Макътав ва къудрат гьар даим Иса Месигьникидир .
60004012	Аявлу къурдашларым , сизге сынавгъа тюшген авур азаплагъа , бир тамаша затлар болуп турагъанда йимик , тамаша болмагъыз .
60004013	Терсине , Месигь чекген азапларда ортакъчылыкъ этегенигизге сююнюгюз ! Шо заман , Ону макътаву аян болгъанда , сююнюп къуванып къалажакъсыз .
60004014	Эгер Месигьни атын гьюрметлегенигиз саялы сизин хорлай буса , сиз насиплисиздир ! Неге тюгюл де , Аллагьны макътавлу Ругьу сизин булан къалыр .
60004015	Оьлтюрювчюге , уручугъа , жинаятчыгъа яда башгъаны мюлкюн алагъан адамгъа йимик сизин гьеч биригизге де азап чекмеге тюшмесин .
60004016	Эгер Исагъа иман салгъан саялы азап чекмеге тюше буса , шондан бир янгыз да илыкъмагъыз , Ону атын гьюрметлейгенигиз саялы Аллагьгъа макътав этигиз .
60004017	Дуванны Аллагьны адамларындан башламагъа заман етишди . Шо бизден башлана болгъан сонг , Аллагьны Сююнч Хабарына таби болмагъанланы ахыры нечик болур экен ?
60004018	Сыйлы Язывларда да булай язылгъан : Эгер муъминлер гьарангъа къутгъарыла болгъан сонг , аллагьсыз ва гюнагьлы гишилени гьалы нечик болур экен ?
60004019	Шолай болгъанда , Аллагьны буйругъу булан азап чегегенлер инамлы Яратгъаныбызгъа оьзлени аманат этсинлер ва рагьму этивюн узатып турсунлар .
60005001	Демек , мен арагъыздан Исагъа иман салгъанланы жыйыныны ёлбашчыларына сёйлеймен . Мен де шолай ёлбашчыман , Месигьни азапларыны шагьатыман ва Ону ачыкъ болажакъ макътавлугъуна ортакъчы болажакъман .
60005002	Къойчулар сиривлерини гьайын нечик эте буса , сиз де оьзюгюзге тапшурулгъан Аллагьны сиривюн , демек Исагъа иман салгъанланы гьайын этигиз ! Шону сиз борч болуп тюгюл , гёнгюллю кюйде этигиз , неге тюгюл де Аллагь шолай къуллукъ этивню сюе . Загьматны акъчагъа сутурлугъугъуздан тюгюл , къуллукъ этивге къасткъылагъаныгъыздан тёгюгюз .
60005003	Сизге оьзлени гьайын этме инанылгъанлагъа гьакимлик эте туруп , олагъа уьлгю бола туруп .
60005004	Баш Къойчубуз Иса гелип гёрюнген заманда , сиз сёнмейген бир макътавлу таж алажакъсыз .
60005005	Сиз , гиччилер , уллулагъа таби болугъуз . Бир биригизге саламат янашыгъыз . Неге тюгюл де , Сыйлы Язывларда язылгъаны йимик , Аллагь оьктемлеге къаршы турар , саламат болгъанлагъа буса рагьмусун гёрсетер .
60005006	Шо саялы Аллагьны къудратлы къолуну тюбюнде оьзюгюзню саламат тутугъуз . Заманы гелгенде , О сизин оьрлендирежек .
60005007	Бары да къайгъыларыгъызны Аллагьгъа тапшуруп къоюгъуз , неге тюгюл де О сизин гьайыгъызны эте .
60005008	Айыкъ ва сакъ туругъуз . Сизин душманыгъыз болгъан иблис къыдырып айлана , акъырагъан арслан йимик , кимни ашайым деп излеп тура .
60005009	Иблисге къаршы токътай туруп , иманыгъызда къатты кюйде туругъуз . Неге тюгюл де , сизин йимик , бютюн дюньядагъы иман къардашларыгъыз да азаплар чегегенни сиз билесиз .
60005010	Бары да рагьмуну Еси болгъан Аллагь Иса Месигьден таба сизин Оьзюню даимлик макътавлугъуна ортакъчы болмагъа чакъырды . Сиз бир къысгъа мюгьлет азап чекгенден сонг , О сизин камиллешдирип , гючлендирип , беклешдирип ва къаттылашдырып бережек .
60005011	Гьакимлик гьар даим де Онуки болсун !
60005012	Сизин ругьландырмакъ учун , мен инамлы къардашым деп гьисап этеген Силуанны кёмеги булан сизге бу къысгъаракъ кагъызымны яздым . Бу кагъызым булан мен Аллагьны гьакъ рагьмусу гьакъында шагьатлыкъ этдим . Ону шо рагьмусундан тайышмай туругъуз !
60005013	Бабилде Исагъа иман салгъанлар сизге саламлар йиберелер . Сизин йимик , оланы да Аллагь сайлады . Авлетимдей гёреген Марк да сизге саламлар йибере .
60005014	Бир биригиз булан къардашлар йимик къысып къучакълашып саламлашыгъыз . Сизге , Месигьники болгъан барыгъызгъа да , парахатлыкъ болсун .
61001001	Иса Месигьни къуллукъчусу ва элчиси болгъан мен Петерден сизге салам . Аллагьыбыз ва Къутгъарывчубуз болгъан Иса Месигьни муъминлигини яхшылыгъындан , бизин йимик , сиз де имангъа етишдигиз .
61001002	Аллагьны ва Раббибиз Исаны гьакъындагъы билимден таба сизге рагьму ва парахатлыкъ артсын .
61001003	Аллагь рази къалагъан кюйде яшамакъ учун , Ону гьакъындагъы билимден таба тарыкълы болагъан бары да зат Ону къудраты булан бизге берилди . О бизин Оьзюню яхшылыгъына ва макътавлугъуна ортакъчы болмагъа чакъырды .
61001004	Шолардан таба О бизге кёп уллу ва къыйматлы ваъдаланы гелтирди . Шо ваъдалар , сиз бу дюньяны напслары булан байлавлу бузукълукълагъа похланмайлы , оланы кёмеклиги булан Аллагьгъа ошасын деп савгъат этилди .
61001005	Шогъар гёре сиз имангъа яхшы къылыкъны , яхшы къылыкъгъа билимни , билимге оьзюн енгип сакълап болагъанлыкъны , оьзюн енгип сакълап болагъанлыкъгъа чыдамлыкъны , чыдамлылыкъгъа Аллагьгъа амин болмакълыкъны , Аллагьгъа амин болмакълыкъгъа къардашын сюймекликни , къардашын сюймекликге сюювню къошмакъ учун , бары да гючюгюзню салып къаст этигиз .
61001006	
61001007	
61001008	Эгер де сизде шо хасиятлар да болуп , оланы санавун да артдырып тура бусагъыз , шо хасиятлар Раббибиз Иса Месигьни гьакъындагъы сизин билимигизни не буса да бир пайдасыз ва гелимсиз къалмагъа къоймажакъ .
61001009	Оьзюнде шо хасиятлар ёкъ адамны гёзлерини гёрегенлиги шонча да осал чы , ол гьатта бир зат да гёрмей ва алдагъы гюнагьларындан тазалангъанын да унутуп битген .
61001010	Шогъар гёре , къардашларым , Аллагьгъа къуллукъ этмеге чакъырылгъаныгъызны ва Аллагь сизин сайлагъанын гёрсетмек учун , дагъы да ва дагъы да бек къаст этигиз . Шолай этсегиз , сиз бир заманда да сюрюнмессиз .
61001011	Шолайлыкъда , Раббибиз ва Къутгъарывчубуз Иса Месигьни даимлик Гьакимлигини тюбюне тюшеген ёл сизин учун эркин кюйде ачылып сакъланажакъ .
61001012	Шо себепден мен сизге шо гьакъда даим эсигизге салып тураман . Сиз шоланы биле бусагъыз да ва сизге етишген гьакъ гертиликде токъташгъан бусагъыз да , мен шону этемен .
61001013	Бу дюньяда яшагъан чакъы заманымны ичинде шоланы сизин эсигизге салмакъны оьзюмню борчум гьисап этемен .
61001014	Раббибиз Иса Месигь магъа ачыкъ этген кюйде , узакъ къалмай мен бу дюньядан гетежегимни билемен .
61001015	Гьалиге буса , мен оьлгенден сонг да , гьар не заманда да сиз мен айтагъан шо затланы эсигизге алсын учун , бары болагъан затымны этип туражакъман .
61001016	Биз сизге Раббибиз Иса Месигьни къудратыны ва къайтып гелмеклигини гьакъында айта туруп , къайдагъы гьиллалы масаллагъа асасланып турмадыкъ . Ону зорлугъун биз оьз гёзлерибиз булан гёрдюк .
61001017	Атабыз ва гьар бир макътавлагъа Ес болгъан Аллагь , Исагъа гьюрмет этип , Огъар макътав этип : « Бу Мени сююмлю Уланымдыр . О Мени къуванчымдыр ! » — деп айтды .
61001018	Ону булан бирче сыйлы тавда турагъан заманда , кёкден шо сесни биз де эшитдик .
61001019	Шогъар пайхаммарлар айтгъан сёзлер бизин дагъы да бек инандырды . Шо сёзлеге сиз танг къатып , юреклеригизде тангчолпан тувгъанча , къарангылыкъда эртен болгъанча ярыкъ береген чыракъгъа йимик янашып , тюз этесиз .
61001020	Инг алдын сиз шу затны англап къойма тарыкъсыз : Сыйлы Язывлардагъы Аллагьны атындан пайхаммарлар сёйлейген бир затны да инсан оьзбашына англатып болмай , неге тюгюл де Аллагьны атындан сёйлев бир заманда да инсан айтма сюйген затдан амалгъа гелмеген . Тюгюл , пайхаммарлар Аллагьны Ругьуну таъсиринден Аллагьдан гелеген затланы айтып тургъанлар .
61001021	
61002001	Амма ягьудилени арасында ялгъан пайхаммарлар бар йимик , сизин арагъызда да ялгъан устазлар болажакъ . Олар оьзлеге азатлыкъ береген Есибизни инкар этип , яшыртгъын кюйде кёп зараллы уьйретивлени билдирип , оьзлер оьзлеге дагъытылыв гелтирежеклер .
61002002	Бир хыйлылар оланы пасат ёлуна тюшежеклер ва олар саялы гьакъ герти ёлгъа бугьтан яла ябылажакъ .
61002003	Шо устазлар оьз пайдалары учун ялгъан сёзлер булан сизин башыгъызны чырмажакълар . Олар дагъылмай къалмажакъ , неге тюгюл де олагъа Аллагь тезден дуван этип де битген .
61002004	Аллагь гюнагь иш этген малайиклеге де рагьму этмеди . Оланы О жагьаннемге салгъан ва къыяматгюн болгъунчагъа даимлик къарангылыкъны бугъавларында къойгъан .
61002005	О бырынгъы дюньягъа да рагьму этмеди . Амма имансызланы дюньясына сув алыв йиберген заманда , гьакъ герти ёлну билдиреген Нугьну ва ону булан бирге дагъы да етти адамны къутгъарды .
61002006	Сонг О Содом ва Гьомора шагьарланы дагъытып , кюлге дёндюрюп , имансызланы башына нечик балагьлар къопмагъа болагъанны уьлгюсюн гёрсетди .
61002007	Бузукъ адамланы пасат юрюшлеринден тазза инжинип турагъан муъмин адам болгъан Лутну буса къутгъарды .
61002008	Оланы арасында яшайгъан бу муъмин адам , олар юрютеген яманлыкъны барысын да эшитип ва гёрюп , оьзюню муъмин жанына гьар гюнлер булан азап берип турду .
61002009	Шо саялы да Раббибиз къыяматгюн муъминлени сынавлардан къутгъармагъа да , муъмин тюгюллени нечик аяп сакъламагъа тарыкъны да биле .
61002010	Бу айрокъда оьзлени гюнагьлы напсы айтгъанны этип пасат юрюйгенлеге ва гьеч бир гьакимликни сан этмейгенлеге тие . Хохабаз ва эдепсиз шо ялгъан устазлар макътавлу болгъан малайиклени мысгъыллама да къоркъмайлар .
61002011	Шо устазлардан къуваты ва къудраты артыкъ буса да , малайиклер оланы Раббибизни алдында мысгъыллавлар булан айыпламайлар .
61002012	Ялгъан устазлар оьзлер де англамайгъан затланы сёгюп сёйлеп юрюйлер . Олар тутулуп оьлтюрюлмек учун тувгъан , гьисине гёре яшайгъан англавсуз бир гьайванлар йимик . Олар да гьайванлардай шолай оьлтюрюлежек .
61002013	Ялгъан устазланы башгъалагъа гелтирген заралы оьзлеге зарал болуп къайтажакъ . Олагъа гюндюзгю ярыкъдагъы йыбав татли тие . Олар намуссуз ва пасат адамлар . Сизин булан кеп чегегенде , олар оьзлени ялгъанларындан къуваналар .
61002014	Олар даим зиналыкъны гьакъында ойлашып туралар ва бир заманда да гюнагьдан тоймажакълар . Олар токъташмагъан адамланы алдатып тузакъгъа багъып тарталар . Оланы юреклери сутурлукъгъа уьйренип битген . Олар налатланма тийишли авлетлердир !
61002015	Олар тюз ёлдан тайышдылар ва адашдылар . Яманлыкъ булан къолда этилген къазанчны сюйген Босорну уланы Баламны ёлуна тюшдюлер .
61002016	Амма шо заман тилсиз эшек , инсан тилинде сёйлеп , Баламгъа этген яман иши саялы урушгъанлыкъ ону делилик этмеклигин токътатды .
61002017	Бу адамлар сувсуз булакълагъа ва ел къувалап айланагъан булутлагъа ошап къалалар . Олар учун къарангылыкъны зулматы гьазирленип де битген .
61002018	Гюнагьлы табиатыны напсларына чакъырыв эте туруп , олар адашып юрюйгенлерден янгы арчылма башлагъанланы оьзлеге багъып тарталар .
61002019	Олар адамлагъа азатлыкъ гелтирежекбиз деп ваъда этелер , оьзлер буса бузукълукъланы къулларыдыр . Неге тюгюл де , инсан оьзюнден уьст гелгенни къулудур .
61002020	Раббибиз ва Къутгъарывчубуз Иса Месигьни гьакъындагъы билимден таба бу дюньяны мурдарлыкъларындан къутулгъан адамлар шо мурдарлыкъларыны таъсирине янгыдан къайтып тюшсе ва олардан тюп болса , оланы гьалы алда болгъанындан да бузукъ болур .
61002021	Аллагьны тюз ёлун биле де туруп , оьзлеге аманат этилген сыйлы буйрукъдан гери тайышмакъдан эсе , шо тюз ёлну бирдокъда билмей къалмакълыкъ адамлар учун хыйлы да яхшы болур эди .
61002022	Шолай адамланы гьакъында айтывларда тюз айтылгъан : « Ит къусгъан ерине къайтып гелир » ва « Донгузну нечакъы кириндирсенг де , о ятып булгъанмагъа хавну табар » .
61003001	Сююмлю къардашларым ! Бу мен сизге язагъан экинчи кагъызым . Мен эки де кагъызымда оьзюмню эсге салывларым булан сизде сав пикир этивню уятма къаст этемен .
61003002	Сыйлы пайхаммарлар алданокъ сёйлеген сёзлени ва элчилеринден таба Раббибизни ва Къутгъарывчубузну берилген буйругъун эсигизге салмагъа сюемен .
61003003	Инг башлап сиз шу затны билмеге герексиз : ахыр заман оьзлени напслары булан юрюйген мысгъыллавчулар арагъа чыгъажакълар .
61003004	Олар : « Раббибизни ваъда этилген къайтып геливю къайдадыр дагъы ? Ата бабаларыбыз оьлюп де гетди , яшав буса дюнья яратылгъандан берли кюю булан юрюп тура » , — деп айтажакълар .
61003005	Булай ойлашагъанлар Аллагь тезден Оьзюню буйругъу булан кёклени яратгъанны да , топуракъны сувдан ва сув булан болдургъанны да унуталар .
61003006	Сонг сув алгъан гюнлеринде Аллагь шо замангъы дюньяны сув булан дагъыта эди .
61003007	Гьалиги кёклер ва ер буса , къыяматгюн от булан ёкъ этилмек учун , шо буйрукъ булан сакъланып тура . Шо заман Аллагь имансыз адамланы ёкъ этежек .
61003008	Амма , аявлу къардашларым , сиз бир затны унутмагъыз : Раббибиз учун бир гюн минг йыл , минг йыл да бир гюн йимикдир .
61003009	Раббибиз къайтып гележекмен деген ваъдасын яшавгъа чыгъарма гечигип турмай . Буса да биревлер шону гечигив деп гьисаплайлар . О сизге бакъгъан якъда сабурлукъ эте , неге тюгюл де О биревню де ёкъ этилгенин сюймей . О бары да адамлар товба этгенин сюе .
61003010	Раббибизни къайтып гележек гюню , уручу гелегенде йимик , къаравулланмайгъан кюйде гелип къалажакъ . Шо гюн кёклер бир уллу къавгъа булан ёкъ этилежек , ондагъы маддалар от булан дагъытылажакъ , ер буса оьзюню уьстюндеги бары да зат булан бирге ачылажакъ .
61003011	Бары да зат шолай дагъытылажакъ болгъан сонг , бир ойлашып къарагъыз , сизге нечик яшамагъа герек ? Сизге таза юрекли ва Аллагьгъа амин болуп яшамагъа герек .
61003012	Аллагьны гюнюн гелмеклигин къаравуллап туругъуз ва ону гелмеклигин чалтлашдырыгъыз . Ону гелмеклиги булан кёклер от булан дагъытылажакъ ва кёкдеги маддалар гючлю отда янып ирижек .
61003013	Амма биз , Аллагьны ваъдасына гёре , муъминлик оьмюр сюреген янгы кёклени ва янгы ерни гёзлейбиз .
61003014	Шогъар гёре , сююмлю къардашларым , бу ишлени барысын да къаравуллай болгъан сонг , сиз Аллагьны алдында тетиксиз ва дамгъасыз болмагъа ва Ону булан ярашып яшамагъа къаст этип туругъуз .
61003015	Раббибизни чыдамлыгъы сизге къутгъарылма имканлыкъ бере деп гьисаплап къоюгъуз . Шону гьакъында сююмлю иман къардашыбыз Павел оьзюне Аллагь берген англав булан сизге язды .
61003016	Шо затланы гьакъында о оьзюню бары да кагъызларында яза . Шо кагъызларда англамагъа къыйын бир бир затлар бар . Авам ва токъташмагъан адамлар , оьзге Сыйлы Язывланы маънасын иш этип къынгырлашдырагъаны йимик , шо затланы маънасын да къынгырлашдыралар ва шолайлыкъда оьзлени башына балагь гелтирелер .
61003017	Мени сююмлюлерим , сиз шо гьакъда алданокъ биле болгъан сонг , бузукъланы хаталары сизин ёлдан чыгъармасын деп сакъ болугъуз , къатты токътагъан еригизден де тайып къалмагъыз .
61003018	Раббибиз ва Къутгъарывчубуз болгъан Иса Месигьни рагьмусу ва Ону гьакъындагъы англавугъуз артып къалсын . Гьали де , гьар даим де Огъар макътавлар болсун ! Амин .
62001001	Биз сизге башдан Болгъанны — яшав береген Каламны — гьакъында язабыз . Биз Ону эшитгенбиз , гёзлерибиз булан гёрюп къарагъанбыз ва къолларыбыз булан тийгенбиз .
62001002	О ачыкъ кюйде гёрсетилди . Биз Ону гёрдюк ва Ону гьакъында шагьатлыкъ этебиз . Биз сизге О даимлик яшав экенни билдиребиз . О Атабыз Аллагь булан болгъан , сонг бизге де гёрсетилген .
62001003	Сиз де бизге къошулуп къатнашыгъыз деп , гёрген ва эшитген затларыбызны сизге де билдиребиз . Бизин шо къатнашывубуз буса Атабыз ва Ону Уланы Иса Месигь буландыр .
62001004	Муну да сизге бизин сююнчюбюз толу болсун учун язабыз .
62001005	Исадан эшитген ва сизге билдиреген хабар муна будур : Аллагь нюрдюр , Онда гьеч бир къарангылыкъ ёкъдур .
62001006	Эгер биз Аллагь булан къатнашабыз деп айтып , оьзюбюз къарангылыкъда юрюй бусакъ , биз ялгъан айтабыз ва гьакъ гертиликге гёре яшамайбыз .
62001007	Эгер Аллагь нюрде болгъаны йимик , биз де нюрде яшай бусакъ , бир бирибиз булан къатнашывубуз болур ва Исаны — Ону Уланыны — къаны бизин бары да гюнагьларыбыздан тазалар .
62001008	Эгер биз гюнагьлы тюгюлбюз деп айта бусакъ , оьз оьзюбюзню алдатабыз ва бизде гьакъ гертилик ёкъ .
62001009	Эгер биз гюнагь ишлерибизге мюкюрлюк этсек , инамлы ва адилли болгъан Аллагь гюнагь ишлерибизден гечер ва гьар бир яманлыкъдан тазалар .
62001010	Эгер биз гюнагь ишлер этмегенбиз деп айта бусакъ , Аллагьны ялгъанчы этип гёрсетеген болабыз ва юреклерибизде Ону каламына ер болмас .
62002001	Балаларым ! Буланы сизге сиз гюнагь ишлер этмесин деп язаман . Амма биригиз гюнагь ишлер этсегиз де , Атабызны алдында бизин якълавчубуз бар . О адилли болгъан Иса Месигьдир .
62002002	О Оьзю бизин гюнагьларыбызны ва бютюн дюньяны гюнагьларын да гечдиреген къурбан .
62002003	Биз Ону таныйгъаныбызны булай билип болабыз : эгер де Ону буйрукъларын кюте бусакъ , биз Ону таныйбыз .
62002004	« Мен Ону таныйман » , — деп де айтып , Ону буйрукъларын кютмейген гиши — ялгъанчы ва онда гьакъ гертилик ёкъ .
62002005	Ким Аллагьны каламын кюте буса , Аллагьны сюювю камиллигине етишген . Шолайлыкъда , Аллагь булан бирликде яшайгъаныбызны билмеге болурбуз .
62002006	« Аллагь булан бирликде яшайман » , — деп айтагъан гиши оьзю де Иса яшагъан кюйде яшамагъа герек .
62002007	Сююмлю къардашларым , мен сизге янгы бир буйрукъну тюгюл , башдан берли де сизге берилген эсги буйрукъну гьакъында язаман . О буйрукъ — сиз оьзюню гьакъында эшитген хабар .
62002008	Бирдагъы якъдан , мен язагъан зат янгы буйрукъ да дюр . Ону гьакълыгъы Исаны ва сизин яшавугъуз булан исбат этилген . Неге тюгюл де , къарангылыкъ тая , гьакъ нюр буса шавла бере .
62002009	« Нюрде яшайман » , — деп де айтып , оьзюню иман къардашын гёрюп ярамайгъан гиши гьали де къарангылыкъда яшайдыр .
62002010	Иман къардашын сюеген гиши нюрде яшай ва ону яшавунда гюнагь иш этер йимик ёлгъа тюшюреген бир зат да болмай .
62002011	Амма иман къардашын гёрюп ярамайгъан гиши къарангылыкъда яшай ва къарангылыкъда юрюй . О къайда барагъанын билмей , неге тюгюл къарангылыкъ ону гёзлерин сокъур этген .
62002012	Сизге язаман , балаларым , неге тюгюл де Исаны яхшылыгъындан сизин гюнагьларыгъыз гечилген .
62002013	Сизге язаман , аталар , неге тюгюл сиз башдан берли Болгъанны таныйсыз . Сизге язаман , жагьиллер , неге тюгюл сиз иблисден уьст гелгенсиз .
62002014	Сизге язаман , яшлар , неге тюгюл сиз Атабызны таныйсыз . Сизге язаман , аталар , неге тюгюл сиз башдан берли Болгъанны таныйсыз . Сизге язаман , жагьиллер , неге тюгюл сиз гючлюсюз ва Аллагьны каламы ичигизде яшай . Сиз иблисден уьст гелгенсиз .
62002015	Я бу дюньяны , я бу дюньяда бар затланы сюймегиз . Бу дюньяны ким сюе буса , о Атабызны сюймей .
62002016	Неге тюгюл де , бу дюньяда бар болгъан гьар зат — къаркъараларыбыз гьасирет , гёзлерибиз гёрмеге гьасирет , бу яшавда инсанлар оьзлер булан оьктем болагъан затлар — булар барысы да Атабыздан тюгюл , бу дюньядан .
62002017	Бу дюнья ва адамлар гьасирет болгъан затлар гете , амма Аллагь сюйгенни этеген буса даим яшажакъ .
62002018	Балаларым , ахыр заман ювукълашгъан . Сиз де эшитгенигиз йимик , Месигьни душманы гележек ва гьали хыйлы олай душманлар арагъа чыгъып да тура . Ахыр заман ювукълашгъанны биз шондан да билебиз .
62002019	Месигьни шо душманлары бизин арабыздан чыкъгъанлар , амма олар бизден тюгюллер . Эгер олар бизден болгъан эди буса , бизин булан къалар эдилер . Амма олар арабыздан чыгъып гетген , шо да оланы бири де бизден тюгюл экенни исбат эте .
62002020	Аллагь сизге Оьзюню Ругьуну белгисин салгъан , шолайлыкъда сиз гьакъ гертиликни билесиз .
62002021	Сиз гьакъ гертиликни билмей деп язмайман мен , сиз ону билегенигиз саялы ва гьакъ гертилик ялгъанны яратмайгъаны саялы язаман .
62002022	Ялгъанчы кимдир ? Иса Месигь экенин инкар этеген гиши — ялгъанчы . Шолай адам — Месигьни душманы . О Атабызны ва Ону Уланын инкар эте .
62002023	Уланын инкар этегенни Атасы да ёкъ . Уланын къабул этегенни Атасы да бар .
62002024	Башдан берли эшитген затлагъа амин болугъуз . Шолай этсегиз , Уланы ва Атасы булан бирликде яшарсыз .
62002025	Иса бизге ваъда этгени даимлик яшавдур .
62002026	Мен буланы сизге сизин алдатмагъа сюегенлер барны билдирмек учун язаман .
62002027	Амма Аллагь сизге Оьзюню Ругьуну белгисин салгъан . Аллагьны Ругьу сизин булан болур ва сизге гьеч биревню де уьйретивлери тарыкълы болмас . О сизин гьар затгъа уьйрете . Ону уьйретивю гьакъ , ялгъан тюгюл . Шо саялы О сизин уьйретеген кюйде этип , Аллагь булан бирликде яшап къалыгъыз .
62002028	Балаларым , Иса булан бирликде яшап къалыгъыз . Иса къайтып гелгенде , биз Ону алдында инамлы кюйде токътажакъбыз , Ондан уялагъан гьалда болмажакъбыз .
62002029	Эгер де сиз Аллагь адилли экенин биле болгъан сонг , адилли кюйде иш гёреген гьар ким де Ону авлети экенин де билесиз .
62003001	Бир къарагъыз чы , бизге « Аллагьны авлетлери » деп айтылмагъа ихтияр берип , Атабыз бизин нечик кёп сюегенин гёрсетди ! Гертилей де , биз Аллагьны авлетлерибиз ! Бу дюньяны адамлары Ону танымайгъаны саялы , бизин де танымай .
62003002	Сююмлю къардашларым ! Биз гьали Аллагьны авлетлерибиз , амма гележекде дагъы да ким болажагъыбыз гьали де белгили тюгюл . Иса янгыдан гёрюнген заманда буса , Огъар ошажагъыбызны билебиз . Неге тюгюл де , Ону бар болгъан кююнде гёрежекбиз !
62003003	Ким Исагъа бакъгъан якъдагъы шо умутну уьзмесе , Ону йимик шолай тазаланып яшап къалажакъ .
62003004	Гюнагь иш этеген гьар ким Аллагьны Къанунун буза . Гюнагь этмек Къанунну бузмакъдыр .
62003005	Иса инсанланы гюнагьларын оьзюню уьстюне алмакъ учун гелгенни ва Ону Оьзюню буса гюнагьы ёгъун сиз билесиз .
62003006	Иса булан бирликде яшайгъан гюнагь ишлер этмей . Гюнагь ишлер этивюн узатып турагъан буса Ону не гёрмеген , не танымагъан .
62003007	Балаларым ! Сизин бирев де адашдырып къоймасын . Иса муъмин болгъаны йимик , муъмин кюйде иш гёреген де — муъмин гиши .
62003008	Гюнагь ишлер этивюн узатып турагъан гиши иблисникидир . Иблис башдан берли де гюнагь ишлер эте гелген . Аллагьны Уланы иблисни ишлерин ёкъ этмек учун гелген .
62003009	Аллагьны авлети болгъан гиши гюнагь иш этивюн узатып турмай . Неге тюгюл де , Аллагь Оьзюню барлыгъы булан ону юрегинде яшай . Аллагьны авлети болгъаны саялы , о гюнагь иш этивюн узатып турмай .
62003010	Адилли кюйде иш гёрмейген гиши яда иман къардашын сюймейген гиши Аллагьныки тюгюл . Аллагьны авлетлерин иблисникинден муна шондан таба айырмагъа бола .
62003011	Башдан берли биз эшитген буйрукъ — бир бирибизни сюймек .
62003012	Иблисни айтгъанын этип , инисин оьлтюрген Къабилге ошамагъа герек тюгюлбюз . Къабил инисин не учун оьлтюрген ? О амаллары яман экенге , инисини амаллары буса адилли болгъаны саялы ону оьлтюрген .
62003013	Къардашларым , эгер бу дюньяныки болгъанлар сизин гёрюп ярамай буса , огъар тамаша болмагъыз .
62003014	Оьлюмден яшавгъа гёчгенибизни билебиз , неге тюгюл иман къардашларыбызны сюебиз . Къардашын сюймейген оьлюмде къалыр .
62003015	Къардашын гёрюп ярамайгъан адам оьлтюрювчюдюр . Гьеч бир оьлтюрювчюню даимлик яшаву болмайгъанны сиз билесиз .
62003016	Иса Месигь бизин учун жанын бергенликден таба биз сююв деген не зат экенни англагъанбыз . Биз де иман къардашларыбыз учун жаныбызны бермеге гьазир болмагъа герекбиз .
62003017	Эгер дюньяда мадарлы яшайгъан бирев , иман къардашыны тарчыкълыкъда экенин гёрюп , огъар рагьму этмей буса , Аллагьны сюювю онда нечик яшасын ?
62003018	Балаларым ! Сёзюбюз булан ва тилибиз булан тюгюл , гьакъ герти кюйде амалларыбыз булан сюейик .
62003019	Шолайлыкъда , биз гьакъ гертиликники экенибизни билербиз . Юреклерибиз бизин айыплай буса , Аллагьны алдында парахатлыкъны алмагъа боларбыз . Неге тюгюл де , Аллагь юреклерибизден уллу ва О бары да затны биле .
62003020	
62003021	Балаларым ! Эгер юреклеригиз сизин айыпламай буса , Аллагьны янына тартынмай ювукълашмагъа боласыз .
62003022	Не зат тилесек де , Аллагьдан аларбыз , неге тюгюл биз Ону буйрукъларын кютебиз ва О сюеген ишлени этебиз .
62003023	Аллагьны буйругъу будур : Уланына — Иса Месигьге — иман салмакъ ва Иса бизге буюргъаны йимик , бир бирибизни сюймек .
62003024	Аллагьны буйрукъларын кютеген Аллагь булан бирликде яшай , Аллагь да ону булан бирликде яшай . Аллагь бизин булан бирликде яшайгъанын билебиз , неге тюгюл О бизге Оьзюню Ругьун берген .
62004001	Сююмлю къардашларым ! Гьар ругьгъа инанып къалмагъыз . Аллагьдан экенин яда тюгюлюн англамакъ учун , ругьланы сынап къарагъыз . Дюньяны гьар еринде гьали бир кёп ялгъан пайхаммарлар яйылгъан .
62004002	Сиз Аллагьны Ругьун булай билмеге болурсуз : Иса Месигь бу дюньягъа инсан къаркъарада гелгенине мюкюрлюк этеген гьар ругь Аллагьдандыр .
62004003	Шогъар мюкюрлюк этмейген гьеч бир ругь Аллагьдан тюгюл . Шо Месигьни душманыны ругьу . О ругь гележегин сиз эшитгенсиз ва о гелип гьали дюньяда .
62004004	Балаларым ! Сиз Аллагьныкисиз ва ялгъан пайхаммарлардан уьстюн гелгенсиз . Неге тюгюл де , ичигиздеги Аллагьны Ругьу бу дюньядагъындан гючлю .
62004005	Ялгъан пайхаммарлар бу дюньяныки . Шогъар гёре олар сёйлейген сёзлер де бу дюньядан , бу дюньядагъылар да олагъа къулакъ аса .
62004006	Биз буса Аллагьныкибиз ва Ону таныйгъан бизге къулакъ асар . Аллагьныки тюгюллер бизге тынгламас . Гьакъ гертиликни Ругьун ялгъанны ругьундан биз муна шолайлыкъда айырмагъа болабыз .
62004007	Сююмлю къардашларым ! Бир бирибизни сюейик . Неге тюгюл де , сююв Аллагьдан . Сюювю булангъы гьар ким — Аллагьны авлети ва Ону таный .
62004008	Сюювю ёкъ гиши Аллагьны танымагъан . Неге тюгюл де , Аллагь Оьзю — сююв .
62004009	Биз Оьзюнден таба даимлик яшав алсын учун , Аллагь биргине бир Уланын дюньягъа йиберген . Шоллукъда , Аллагьны сюювю бизге белгили болгъан .
62004010	Сююв биз Аллагьны сюегенлигибизде тюгюл , гюнагьларыбызны гечдирмек учун , къурбан этип Уланын йибермек булан Оьзю бизин сюегенин гёрсетгенликде .
62004011	Сююмлю къардашларым ! Аллагь бизин шолай бек сюйген сонг , биз де бир бирибизни сюйме герекбиз .
62004012	Аллагьны бирев де бир заманда да гёрмеген . Эгер биз бир бирибизни сюе бусакъ , Аллагь бизин булан бирликде яшар ва Ону сюювю юрегибизде камил болур .
62004013	Биз Аллагь булан бирликде яшайгъаныбызны ва Аллагь бизин булан бирликде яшайгъанны билебиз , неге тюгюл Аллагь бизге Оьзюню Ругьун берди .
62004014	Дюньяны Къутгъарывчусу этип Атабыз Уланын йибергенни биз гёрдюк ва шогъар шагьатлыкъ этебиз .
62004015	Иса Аллагьны Уланы экенине ким мюкюрлюк этсе , о Аллагь булан бирликде яшар , Аллагь да ону булан бирликде яшар .
62004016	Шо саялы биз Аллагьны бизге бакъгъан якъдагъы сюювюн билдик ва шогъар бир де шеклик этмейбиз . Аллагь сюювдюр . Сююв булан бирликде яшайгъан Аллагь булан бирликде яшай , Аллагь да ону булан бирликде яшай .
62004017	Къыяматгюн биз тартынмайгъан болсун учун , сююв юреклерибизде камиллешген даражасына етишген . Неге тюгюл де , Иса нечик болгъан буса , биз де бу дюньяда шолайбыз .
62004018	Сюювде къоркъув ёкъ . Камил болгъан сююв къоркъувну къувалай . Къоркъув жаза булан байлавлу . Къоркъагъан гишини юрегиндеги сююв камиллешген даражасына етишмей .
62004019	Биз Аллагьны ва бир бирибизни сюебиз , неге тюгюл О бизин башлап сюйген .
62004020	Ким : « Мен Аллагьны сюемен » , — деп де айтып , иман къардашын гёрюп ярамай буса , о ялгъанчыдыр . Гёрюнюп турагъан иман къардашын сюймейген Оьзюн гёрюп болмайгъан Аллагьны нечик сююп бола ?
62004021	« Аллагьны сюеген гиши иман къардашын да сюймеге герек » деген буйрукъну биз Ондан алгъанбыз .
62005001	Иса Месигь экенине иман салагъан гьар ким Аллагьны авлетидир . Атабызны сюеген адам Ону Авлетин де сюе .
62005002	Аллагьны авлетлерин сюегенибизни биз булай билип болабыз : эгер де Аллагьны да сююп , Ону буйрукъларын кюте бусакъ , биз оланы сюебиз .
62005003	Аллагьны сюймек демек Аллагьны буйрукъларын кютмек демекдир . Ону буйрукъларын кютмеге къыйын тюгюл .
62005004	Неге тюгюл де , Аллагьны авлети болгъан гьар ким дюньядан уьст геле . О оьзю иманы булан бу дюньядан уьст гелип тура .
62005005	Бу дюньядан уьст гелмеге ким болур ? Янгыз Иса Аллагьны Уланы экенине иман салагъан .
62005006	О сув ва къан булан гелген Иса Месигь . О янгыз сув булан тюгюл , сув ва къан булан гелди . Шону гьакъында шагьатлыкъ этеген Аллагьны Ругьудур . Неге тюгюл де , Аллагьны Ругьу гьакъ гертидир .
62005007	Шону гьакъында шагьатлыкъ этеген уьч зат бар :
62005008	Аллагьны Ругьу , сув ва къан . Олар уьчюсю де бир гёнгюлден бир затгъа шагьатлыкъ эте .
62005009	Биз инсанланы шагьатлыгъын къабул этебиз , амма Аллагьны шагьатлыгъы ондан да артыкъ . Неге тюгюл де , о Аллагьны шагьатлыгъы . Аллагь Оьзю Уланыны гьакъында шагьатлыкъ этди .
62005010	Аллагьны Уланына иман салагъанны оьзюню юрегинде шо шагьатлыкъ бар . Аллагьгъа инанмайгъан гиши буса Ону ялгъанчы этип гёрсетеген бола , неге тюгюл о Аллагь Оьзюню Уланыны гьакъында этген шагьатлыкъгъа инанмайгъан гиши .
62005011	Аллагьны шагьатлыгъы О бизге даимлик яшав бергенликде . Шо яшав Ону Уланында .
62005012	Оьзю Аллагьны Уланы булан бирликде яшайгъанны шо яшаву да бар . Оьзю Аллагьны Уланы булан бирликде яшамайгъанны шо яшаву ёкъ .
62005013	Мен буланы сизге , Аллагьны Уланына иман салагъанлагъа , даимлик яшавугъуз барын билсин деп язаман .
62005014	Биз Аллагьны алдына тартынмайлы гелип болагъаныбызны себеби шудур : биз Ондан Оьзю рази къалагъан не затны тилесек де , О шону къабул этер . Биз Аллагьгъа инанабыз . Оьзю сюеген гьар не затгъа къыйышывлу болуп биз не зат тилесек де , О бизин эшитегенге инанабыз .
62005015	Гьар не тилесек де , Оьзю бизин эшитегенни билегенибизге гёре , тилеген затыбызны О бережегин де билебиз .
62005016	Эгер бирев иман къардашыны оьлюмге гелтирмейген гюнагь иш этегенин гёрсе , ону учун дуа этме герек . Аллагь да огъар яшав бережек . Мен муну оьлюмге гелтирмейген гюнагь иш этегенлени гьакъында айтаман . Оьлюмге гелтиреген гюнагь иш де бар . Мен оьлюмге гелтиреген гюнагь иши саялы дуа этсин деп айтмайман .
62005017	Гьар къайсы яман иш де — гюнагь . Амма оьлюмге гелтирмейген гюнагьлар да бар .
62005018	Аллагьны авлети гюнагь иш этивюн узатмайгъанны биз билебиз . Аллагьны Авлети болгъан Иса ону сакълай ва иблис огъар зарал этип болмай .
62005019	Биз Аллагьныки экенибизни ва бютюн дюнья иблисни къолунда экенин билебиз .
62005020	Уланы гелип гьакъ герти Аллагьны танысын учун , бизге англамагъа гюч бергенни де билебиз . Биз гьакъ герти Аллагь булан бирликде яшайбыз , неге тюгюл Ону Уланы Иса Месигь булан да бирликде яшайбыз . О гьакъ герти Аллагь ва даимлик яшав !
62005021	Балаларым ! Оьзюгюзню ялгъан аллагьлагъа къуллукъ этивден ари сакълагъыз !
63001001	Аллагь сайлагъан ханымгъа ва ону яшларына мен ёлбашчыдан салам ! Мен сизин гьакъ герти кюйде сюемен . Янгыз мен тюгюл , гьакъ гертиликни билегенлер барысы да сизин сюелер ,
63001002	неге тюгюл гьакъ гертилик бизин ичибизде яшай ва даим де бизин булан къалажакъ .
63001003	Атабыз Аллагьдан ва Ону Уланы Иса Месигьден гелеген зор яхшылыкъ , рагьму ва парахатлыкъ гьакъ гертиликде ва сюювде бизин булан къалажакъ .
63001004	Сени бир бир авлетлеринг бизге Атабыз буюргъан кюйде гьакъ гертиликни ёлу булан юрюйгенин эшитгенде , мен бек сююндюм .
63001005	Энни де сагъа тилеймен , гьюрметли ханым , гелигиз , барыбыз да бир бирибизни сюейик ! Бу мен сагъа язагъаным янгы бир буйрукъ тюгюл , башдан берли де бизге берилген буйрукъ .
63001006	Сюймек демек буса биз Аллагьны буйрукъларына гёре яшамагъа герекбиз демекдир . Башдан берли эшитгенигиз йимик , Ону буйругъу сюювню ёлунда юрюмеклигибиздир .
63001007	Дюньяны гьар еринде Иса Месигь ер юзюне инсан къаркъарада гелгенин къабул этмейген бир кёп ялгъанчылар яйылгъан . Шолай адамлар — ялгъанчылар ва Месигьни душманлары . Месигьге амин болугъуз
63001008	Оьзюгюзге тергев беригиз ! Тёкген къыйыныбыз пучуна гетмесни гьайын этигиз , амма тийишли гьагъыгъызны алмагъа къаст этигиз .
63001009	Месигь уьйретеген ёлдан тайып , Огъар амин болмайгъан гьар кимни Аллагьы ёкъдур . Шо ёлгъа амин болгъан кююнде къалгъан гьар кимни буса Атасы ва Уланы бар .
63001010	Эгер ким буса да бирев , сени янынга гелип , Иса уьйретеген ёлну гёрсетмей буса , ону уьюнге гирме де къойма , огъар салам да берме .
63001011	Неге тюгюл де , шолай адамгъа салам береген гиши ону яман ишлерини ортакъчысы да болур .
63001012	Сизге язмагъа мени дагъы да кёп затларым бар эди , амма кагъызгъа язмагъа сюймеймен . Сююнчюбюз толу болсун учун , бир сизин яныгъызгъа гелмеге ва сизин булан бетге бет сёйлемеге умут этемен .
63001013	Аллагь сайлагъан къызардашынгны яшлары да сагъа салам йиберелер .
64001001	Мен ёлбашчыдан оьзюн гьакъ герти кюйде сюеген сююмлю Гайгъа салам !
64001002	Сююмлю къурдашым ! Сени юрегинг парахатлыкъда болгъаны йимик , гьар затда да сен уьстюнлюк , савлукъ булан болсун деп дуа этемен .
64001003	Иман къардашларыбыздан бирлери гелип , сени гьакъ герти ёлдан тайышмай юрюйгенингни айтгъанда , мен бек сююндюм .
64001004	Авлетлерим гьакъ герти ёлдан тайышмай юрюйгенин билмекден артыкъ болуп мени учун дагъы уллу сююнч болмас !
64001005	Сююмлю къурдашым ! Сагъа оьзлер таныш тюгюл буса да , сен иман къардашларыбызгъа къуллукъ этегенде , оьзюнгню Аллагьгъа аминлигингни гёрсетесен .
64001006	Сен оьзлени сюегенине олар Исагъа иман салгъанланы алдында шагьатлыкъ этдилер . Эгер сен оланы Аллагь рази къалагъан кюйде гележекде де бир ёлгъа салсанг , бек яхшы бир иш этген болурсан .
64001007	Неге тюгюл де , олар Месигьге къуллукъ этмек учун сапар чыкъгъанлар ва Исагъа иман салмагъанлардан олар гьеч бир кёмек алмайлар .
64001008	Шо саялы да , гьакъ гертиликни билдиреген къуллукъчулар болмакъ учун , биз шолай адамланы якъламагъа тарыкъбыз .
64001009	Мен Исагъа иман салгъанланы жыйынына бир къысгъаракъ кагъыз язгъан эдим . Амма шо жыйынгъа башчылыкъ этмеге сюеген Диотреф биз айтагъанны къабул этмей .
64001010	Шогъар гёре , эгер мен сизин яныгъызгъа гелсем , о этеген ишлени гьакъында айтарман . О мени гьакъымдан ялгъан сёзлер айтып , къайдагъы бугьтанланы яйып юрюй . Шону булан да рази болуп токътамай , о оьзю де иман къардашларын къабул этмей . Иман къардашланы къабул этмеге сюегенлеге де пуршавлукъ эте ва оланы жыйындан къувалай .
64001011	Сююмлю къурдашым ! Яманлардан уьлгю алма , яхшылардан ал . Яхшылыкъ этеген адам Аллагьныки , яманлыкъ этеген буса Аллагьны бир заманда да гёрмеген .
64001012	Деметрийни гьакъында бары да , къошулуп биз оьзюне гьакъ гертилик деп айтагъаны да , янгыз яхшы затны сёйлейлер . Тап шо кюйде биз де сёйлейбиз . Бизин шагьатлыгъыбыз буса , оьзюнг билеген кюйде , гьакъ герти .
64001013	Сагъа язмагъа мени дагъы да кёп затларым бар эди , амма кагъызгъа язмагъа сюймеймен .
64001014	Ювукъ заманны ичинде сени гёрмеге ва сени булан бетге бет сёйлемеге умут этемен .
64001015	Эсен къал ! Бары да къурдашларынг сагъа салам йиберелер . Бизин къурдашларыбызны барысына да салам деп айт , гьарисини атын тутуп .
65001001	Бу кагъызны мен , Иса Месигьни къуллукъчусу ва Якъубну иниси болгъан Ягьуда , язаман . Иса Месигь къоруп сакълагъан , Атабыз Аллагьны сююмлю чакъырылгъанларына салам !
65001002	Сизге бакъгъан якъда рагьму , парахатлыкъ ва сююв артсын дагъы !
65001003	Сююмлю къардашларым , бизге ортакъ болгъан къутгъарылывну гьакъында язмагъа нечакъы да сюйген эдим . Амма Аллагьны халкъына бир керен ва даимге инанынылып тапшурулгъан иманыбыз учунгъу ябушувгъа сизин борчлу этмекни гьакъында сизге язмакъны тийишли гёрдюм .
65001004	Мен шо гьакъда язагъаным , бир тайпа адамлар сизин арагъызгъа яшыртгъын кюйде къошулгъанлар . Олар , шо аллагьсызлар , бизин Аллагьыбызны рагьмусу гьакъындагъы хабарны къынгырлашдыра , ону пасат юрюме ихтияр береген зат йимик англаталар . Шоллукъда , бизин биргине бир Есибиз ва Раббибиз болгъан Иса Месигьни гери уралар . Оланы налатлама гереклиги къадим заманлардан берли язылгъан .
65001005	Сиз булай да биле бусагъыз да , мен шу затны эсигизге салмагъа сюемен : Раббибиз Оьзюню халкъын Мисри топурагъындан чыгъарып къутгъаргъан сонг , дангылда иман салмагъанланы ёкъ этди .
65001006	Оьзлени оьр даражасын сакъламагъан , кёклердеги уьйлерин ташлап гетген малайиклеге къыяматгюн дуван гесмек учун , Раббибиз оланы къарангылыкъда байлап сакълады .
65001007	Шо малайиклер йимик , бузукъ зиналыкъ ва гьар тюрлю пасатлыкъ юрютген Содом , Гьомора ва айланадагъы шагьарлар да жаза гьисапда даимлик отну алгъанланы уьлгюсю болуп токътайлар .
65001008	Бу аллагьсызлар да шолай , оьзлени тюшлерине асасланып , къаркъараларын мурдар этелер , гьакимликни инкар этелер ва макътавлу малайиклени сёгелер .
65001009	Баш малайик Микайыл оьзю де Мусаны сюеги гьакъында эришип сёйлейгенде , иблисге къаршы сёгюшмеди , янгыз : « Аллагь сени жазаласын » , — деп айтып къойду .
65001010	Амма бу адамлар оьзлер англамайгъан затланы сёгюп сёйлейлер , англавсуз гьайванлар йимик , гьисине гёре яшап , оьзлени дагъыталар .
65001011	Адаршай олагъа ! Олар Къабилни ёлу булан юрюгенлер . Къазанчны бетин этип , олар Балам этген хаталаны къайтарып этгенлер . Олар Корагь деген адамны башгётеривюнде ортакъчылыкъ этгенлер йимик ёкъ этилежеклер .
65001012	Сюювню белгилейген тепсигизде олар дамгъалардай болуп токътайлар . Бир янгыз да уялмай тепсиде олтуруп , олар янгыз оьзлени гьайында болалар . Олар ел алып барагъан янгурсуз булутлардыр . Олар гюзде тамурундан чыгъарылып алып ташлангъан емишсиз тереклердир , эки керен оьлгенлердир .
65001013	Олар оьз айыпларын гёбюк булан яшырагъан денгизни вагьши толкъунларыдыр . Олар оьзлеге къарангылыкъны зулматында даим зылцын берип турмакъ белгиленген адашгъан юлдузлардыр .
65001014	Адамдан сонг еттинчи наслуда болгъан Энош оланы гьакъында Аллагьны атындан булай айтгъан : « Муна , Раббибиз минглер булангъы сыйлы малайиклери булан гележек .
65001015	О бары да халкъгъа дуван этежек , аллагьсызланы этген аллагьсыз ишлерин ва аллагьсыз гюнагьлылар Оьзюню гьакъында айтгъан затланы аянгъа чыгъарып бережек » .
65001016	Бу адамлар — арзачылар ва бугьтанчылар . Олар оьзлени напсларына тынглап юрюйлер , оьктем сёйлейлер , оьз пайдасы учун башгъалагъа ялынчлыкъ этелер .
65001017	Сиз буса , сююмлю къардашларым , Раббибиз Иса Месигьни элчилери алданокъ айтгъан сёзлерин эсге алып къоюгъуз .
65001018	Олар сизге : « Ахыр заман оьзлени аллагьсыз напслары булан юрюйген мысгъыллавчулар арагъа чыгъажакъ » , — деп айтгъан эдилер .
65001019	Олар адамланы ярплашдыра . Олар бу дюньялыкъ гьислерине гёре яшайлар ва оларда Аллагьны Ругьу ёкъдур .
65001020	Сиз буса , сююмлю къардашларым , инг сыйлы иманыгъыз булан оьзюгюзню беклешдиригиз ва Аллагьны Ругьу булан дуа этигиз .
65001021	Раббибиз Иса Месигьни рагьмусу сизге гелтирежек даимлик яшавну гёзлеп , Аллагь сизин сюегенни даим эсде сакълап яшап туругъуз .
65001022	Шеклик этегенлеге рагьмулу болугъуз ,
65001023	башгъаларын буса отдан чыгъарып алып къутгъарыгъыз . Бир тайпа оьзгелерине рагьму этигиз , амма олардан сакъ болугъуз , гьатта оланы гюнагьларындан похлангъан гийимлеринден де жиргенигиз .
65001024	Сизин йыгъылывдан сакълап ва Оьзюню сыйлы нюрюню алдына нарыстадай шатлыкъгъа салып болагъан Аллагьгъа макътавлар болсун дагъы ! Раббибиз болгъан Иса Месигьден таба бизин къутгъаргъан Бир болгъан Аллагьгъа гьар заманда да , гьали де , гьар даим де макътавлар , зорлукъ , къудрат ва гьакимлик болсун дагъы ! Амин .
65001025	
66001001	Бу китап Иса Месигьни хабарыдыр . Ювукъ заманда болмагъа герекли агьвалатланы Оьзюню къуллукъчуларына билдирсин деп , Аллагь Огъар бу вагьийни йиберди . О да муну йиберген малайигинден таба магъа — Оьзюню къуллукъчусу Югьангъа билдирди .
66001002	Аллагьны каламыны ва Иса Месигь айтгъанны шагьаты болгъан Югьан да оьзю гёрген ва эшитген затланы гьакъында гьали шагьат гьисапда айта тура .
66001003	Бу пайхаммарлыкъ сёзлени охуйгъан ва мунда язылгъан затланы кютеген насиплидир , неге тюгюл ахыр заман ювукълашып геле тура .
66001004	Исагъа иман салгъанланы Асия вилаятындагъы етти шагьардагъы жыйынына мен Югьандан салам . Бар болгъан , гьали де Бар ва энниден сонг да Болажакъдан , Ону тахыны алдындагъы етти ругьдан , оьлюлени арасындан биринчи болуп тирилген ва дюньядагъы бары да пачаланы да уьстюнде болгъан герти шагьат Иса Месигьден сизге рагьму ва парахатлыкъ болсун . О бизин сюе ва Оьзюню тёгюлген къаны булан бизин гюнагьларыбыздан азат этди .
66001005	
66001006	Иса Оьзюню Аллагьына ва Атасына къуллукъ этмек учун , бизден Оьзюню халкъын — дин къуллукъчуланы яратды . Гьар даим де гьар макътавлар ва къудрат Онукидир ! Амин .
66001007	Къарагъыз ! О булутлар булан бирче гележек . Барысы да , Огъар чанчгъанлар да , Ону оьз гёзлери булан гёрежеклер . Дюньяны бары да халкълары Огъар яс этип йылажакълар . Бу затлар гертилей де шолай болажакъ ! Амин .
66001008	Бар болгъан , гьали де Бар ва энниден сонг да Болажакъ , бары да затны Еси болгъан Раббибиз Аллагь : — Алфа ва Омега Менмен , — дей .
66001009	Мен сизин иман къардашыгъыз Югьанман . Исаны якъчыларыны бири гьисапда сизин булан бирче азап чегивде , сабурлукъда ва Исаны гьакимлигини тюбюнде ортакъчы болгъанман . Аллагьны каламыны ва Исаны гьакъында шагьатлыкъ этгеним учун , Патмос деген атавда сюргюнде турдум .
66001010	Раббибизни гюнюнде Аллагьны Ругьуну гьайран къудратын сездим . Шо гьалымда артымдан таба сюрден чыгъагъанда йимик гючлю бир тавуш эшитдим .
66001011	Шо тавуш магъа : — Гёреген затларынгны китапгъа яз ва шоланы Исагъа иман салгъанланы жыйынлары булангъы етти шагьаргъа : Эфесге , Измирге , Пергамгъа , Тиатирге , Сардыгъа , Филаделфиягъа ва Лаодикиягъа йибер , — деп айтды .
66001012	Магъа сёйлеген тавушгъа багъып бурулуп къарап , мен етти алтын шамчыракъны гёрдюм .
66001013	Шо шамчыракъланы ортасында Инсанны Уланына ошайгъан бирев бар эди . Ону уьстюнде ерге тиеген узун абасы , тёшюне ерли байлангъан алтын байлаву бар эди .
66001014	Ону башы ва тюклери акъ юн ва къар йимик акъ эди . Гёзлери де янагъан от йимик эди .
66001015	Аякълары мечде къыздырылгъан багъырдай , тавушу да чалт агъагъан сувну агъымыдай эди .
66001016	Онг къолунда етти юлдуз бар эди , авзундан да эки де яны итти бир къылыч чыгъып геле эди . Бети шавлалы гюнеш йимик ярыкъ бере эди .
66001017	Ону гёргенде , оьлген гишидей болуп , мен Ону аякъларына къапландым . Онг къолун мени уьстюме салып , О булай айтды : — Къоркъма ! Биринчи , Ахырынчы
66001018	ва Яшав болгъан Менмен . Мен оьлген эдим , муна къара , гьали Мен даимге савман ! Ахыратны да , оьлюмню де ачгъычлары Менде .
66001019	Мунда сен гёрген затларынгны — болуп турагъан ва болажакъ затланы язып ал .
66001020	Мени къолумда сен гёрген етти юлдузну ва етти де шамчыракъны сыры булай : етти юлдуз Исагъа иман салгъанланы жыйынларыны етти малайигидир , етти де шамчыракъ буса шо етти де жыйынлардыр .
66002001	О булай айтды : — Исагъа иман салгъанланы Эфес шагьардагъы жыйыныны малайигине яз : Онг къолунда етти юлдузну тутуп , етти алтын шамчыракъны арасында айланагъан булай дей :
66002002	Сени ишлеринг , къасткъылып чалышывунг ва сабурлугъунг Магъа белгили . Яман адамлагъа къаршы экенингни , оьзлер элчилербиз деп алдатагъанланы тергеп , олар ялгъанчылар экенни токъташдырагъанынгны Мен билемен .
66002003	Мени атымны макътап юрюгенинг саялы къыйынлыкълагъа тарыгъанынгны , амма бошап токътамагъанынгны Мен билемен .
66002004	Амма Мени сагъа къаршы бир затым бар : сен оьзюнгню башлапгъы сюювюнгню къойдунг .
66002005	Къайсы бийикликден тюшгенингни эсге ал ! Товба эт ва башда этегенингни этип тур . Эгер сен товба этмесенг , Мен гелип , сени шамчырагъынгны еринден тайдырарман .
66002006	Николайны якъчыларыны ишлерин гёрюп ярамайгъанынг буса тюз . Оланы ишлерин Мен де гёрюп ярамайман .
66002007	Къулагъы барлар Исагъа иман салгъанланы жыйынларына Аллагьны Ругьу сёйлейгенни эшитсинлер ! Уьстюн гелгенге Аллагьны бавундагъы яшав береген терегини емишинден ашамагъа изну бережекмен .
66002008	— Исагъа иман салгъанланы Измир шагьардагъы жыйыныны малайигине яз : Оьлюп , къайтып янгыдан Тирилген , Биринчи ва Ахырынчы болгъан булай дей :
66002009	Сен чекген азапланы ва тарчыкълыгъынгны билемен . Буса да сен байсан ! Оьзлер ягьудилербиз деп , сени яманлайгъанланы таныйман . Олар ягьудилер тюгюл , иблисни тайпасындан болгъанлар .
66002010	Чекмеге тюшежек азаплардан къоркъма . Сиз сыналсын деп , бирлеригизни иблис туснакъгъа салажакъ ва сиз он гюнню узагъында азап чегип туражакъсыз . Амма оьлгюнчеге къатты кюйде туругъуз , Мен сизге уьстюнлюкню тажыдай яшав бережекмен .
66002011	Къулагъы барлар Исагъа иман салгъанланы жыйынларына Аллагьны Ругьу сёйлейгенни эшитсинлер ! Уьстюн гелген гиши экинчи оьлюмден гьеч бир зарал гёрмежек .
66002012	— Исагъа иман салгъанланы Пергам шагьардагъы жыйыныны малайигине яз : Оьзюнде эки де яны гесеген къылычы булангъы булай дей :
66002013	Сен иблис тахын салгъан ерде яшайгъанынгны билемен . Шогъар да къарамайлы , сен Мени атыма амин турасан . Антипаны гюнлеринде де сен Магъа бакъгъан якъдагъы иманынгдан тайышмай турдунг . Антипа буса Мени инамлы шагьатым . О иблисни ожагъы болгъан сени шагьарынгда оьлтюрюлдю .
66002014	Буса да Мени сагъа къаршы айтмагъа бир нече затым бар : сизин арагъызда Балам уьйретеген ёлну юрютеген адамлар бар . О оьз заманында Балакъгъа Исрайылны халкъын гюнагь ишлер этдирмеге уьйретген . Балам оланы ялгъан аллагьлагъа деп союлгъан къурбан этни ашамагъа ва зиналыкъны ёлунда юрюмеге уьйретген .
66002015	Шону булан бирге сизин арагъызда Николайны якъчылары уьйретеген ёлну юрютегенлер де бар .
66002016	Шону учун товба эт ! Ёгъесе , узакъ къалмай сени янынга гелермен ва авзумдагъы къылычым булан олагъа къаршы ябушарман .
66002017	Къулагъы барлар Исагъа иман салгъанланы жыйынларына Аллагьны Ругьу сёйлейгенни эшитсинлер ! Уьстюн гелгенге Мен сырлы манна бережекмен . Огъар бир акъ таш да бережекмен . Ону уьстюне янгы ат язылар ва бу атны ташны алгъан гишиден башгъа дагъы бирев де билмес .
66002018	— Исагъа иман салгъанланы Тиатир шагьардагъы жыйыныны малайигине яз : Гёзлери янагъан от йимик ва аякълары къыздырылгъан багъыр йимик болгъан Аллагьны Уланы булай дей :
66002019	Сени ишлерингден , сюювюнгден , иманынгдан , къуллукъ этивюнгден ва сабурлугъунгдан Мени хабарым бар . Башлап этгенлерингден эсе , сен гьали артыкъ этегенингни де билемен .
66002020	Буса да Мени сагъа къаршы айтмагъа бир затым бар : сен Изабел деген аты булангъы , оьзю пайхаммарман деп айтагъан къатынгишиге чыдап турасан . Бу къатын , Мени къуллукъчуларымны зиналыкъны ёлунда юрюме , ялгъан аллагьлагъа деп союлгъан къурбан этни ашама уьйретип , оланы адашдырып тура .
66002021	Товба этсин деп , мен огъар заман бердим . О буса , зиналыгъын къоюп , товба этмеге сюймеди .
66002022	Шону учун Мен ону ятывгъа саларман . Ону булан бирге зина этегенлер де , огъар къошулуп шо ёлда юрюгени учун , товба этмей тургъан чакъы заман азап чегип турар .
66002023	Ону яшларын оьлтюрюп ёкъ этермен . Мен инсанны гьакъылындагъын ва юреклериндегин билегенимни Исагъа иман салгъанланы барысы да билер . Мен сизин гьар биригиз этген ишигизге гёре тийишлисин берермен .
66002024	Тиатирдегилени къалгъанларына — бу ёлну юрютмейгенлеге ва иблисни « терен сырлары » деп айтылагъан затны къабул этмегенлеге айтаман : Мен сизин уьстюгюзге дагъы башгъа авур намус салмажакъман .
66002025	Амма Мен гелгинче , оьзюгюзде бар затны сакълап туругъуз .
66002026	Буюргъан бары затларымны ахырына ерли кютюп , уьстюнлюкню алгъан адамгъа Мен халкъланы уьстюндеги гьакимликни бережекмен . Мен шолай гьакимликни Оьзюмню Атамдан алдым . Шо халкъланы О къолунда темир таягъы да булан сакълажакъ — оланы , чыны савутланы йимик , уватып хум хуватын чыгъаражакъ ! Уьстюн гелгенге тангчолпанны да бережекмен .
66002027	
66002028	
66002029	Къулагъы барлар Исагъа иман салгъанланы жыйынларына Аллагьны Ругьу сёйлейгенни эшитсинлер !
66003001	О булай айтды : — Исагъа иман салгъанланы Сарды шагьардагъы жыйыныны малайигине яз : Оьзюнде Аллагьны етти ругьу ва етти юлдузу булангъы булай дей : Мен сени ишлерингни билемен . Сен сав дейлер , амма сен оьлгенсен .
66003002	Уян ! Сенде къалып турагъан ва оьле турагъан затланы беклешдир . Сени ишлеринг Аллагьым гёрмеге сюеген кюйде яхшы тюгюл деп эсиме гелмей .
66003003	Не алгъанынгны ва не эшитгенингни эсге ал , тынглавлу бол ва товба эт . Амма уянмасанг , бир уручу йимик гелип къаларман ва къачан гелегенимни билмей къаларсан .
66003004	Амма сени Сардыда опуракъларын дамгъаламагъан адамларынг да бар . Олар Мени булан бирге акъ гийимлер гийип юрюжеклер , неге тюгюл олар шолай болмагъа лайыкълыдыр .
66003005	Уьстюн гелген де шолай акъ гийимлер гиежек . Яшав китабындан Мен ону атын бир заманда да бузуп тайдырмасман . Атамны ва Ону малайиклерини алдында о гишини атына мюкюрлюк этермен .
66003006	Къулагъы барлар Исагъа иман салгъанланы жыйынларына Аллагьны Ругьу сёйлейгенни эшитсинлер !
66003007	— Исагъа иман салгъанланы Филаделфия шагьардагъы жыйыныны малайигине яз : Сыйлы ва Гьакъ болгъан , Оьзюнде Давутну ачгъычы булангъы булай дей : О ачгъанны бирев де бегитип болмас , О бегитгенни бирев де ачып болмас .
66003008	Мен сени ишлерингни билемен . Къара чы , бирев де бегитип болмажакъ эшиклени муна Мен сени алдынгда ачдым . Неге тюгюл де , сени гючюнг аз буса да , сёзюме тынгладынг ва атымны инкар этмединг .
66003009	Мен иблисни бирлешивюнден болгъанланы , сизин яныгъызгъа да гелип , сизге баш урмагъа борчлу этермен . Олар оьзлени ягьудилербиз деп гьисаплай , амма гьакъыкъатда олар ягьудилер тюгюл , олар ялгъан сёйлейлер .
66003010	Сен чыдамлыкъда тур деген Мени буйругъумну кютдюнг . Шо саялы Мен де сени , ер юзюнде яшайгъанланы сынамакъ учун бютюн дюньяны уьстюне гележек сынав сагьатындан къоружакъман .
66003011	Мен ювукъда гележекмен . Сенден уьстюнлюкню тажын бирев де чыгъарып алмасын учун , оьзюнгде бар затны сакълап тур .
66003012	Уьстюн гелгенни Аллагьны ибадатханасыны орта багъанасы этермен . О ондан бир заманда да гетмес . Ону уьстюне Мен Аллагьымны атын , Аллагьымныки болгъан шагьарны — кёкден , Аллагьны янындан тюшюп гелген янгы Ерусалимни атын ва Мени янгы атымны язажакъман .
66003013	Къулагъы барлар Исагъа иман салгъанланы жыйынларына Аллагьны Ругьу сёйлейгенни эшитсинлер !
66003014	— Исагъа иман салгъанланы Лаодикия шагьардагъы жыйыныны малайигине яз : Амин , гьакъ ва инамлы Шагьат , бары да затны яратгъан Аввал булай дей :
66003015	Мен сени ишлерингни билемен , сен не сувукъ , не къайнар тюгюлюнгню билемен . Я къайнар , яда сувукъ болгъанынгны нече де сюер эдим !
66003016	Сен буса я къайнар , я сувукъ тюгюл , янгыз йылы экенинг саялы , Мен сени авзумдан къусуп чыгъарарман .
66003017	« Мен байман , кёп зат къазангъанман , магъа дагъы бир зат да тарыкъ тюгюл » , — дейсен сен . Амма сен барындан да талайсыз , амалсыз , пакъыр , сокъур ва ялангъач экенингни билмейсен .
66003018	Шо саялы сагъа маслагьат этемен : бай болмакъ учун , Менден отда тазалангъан алтын сатып ал ; уят ерингни яшырмакъ учун , акъ опуракълар сатып ал ; сюртюп гёзлерингни гёреген этмек учун , гёз дарманын сатып ал .
66003019	Сюегенлеримни Мен такъсырлап тарбиялайман . Шогъар гёре гьаракатчылыкъ гёрсет ва товба эт .
66003020	Къара чы , Мен эшик алгъа гелип токътап , ону къагъаман . Тавушумну эшитип , ким ачса , Мен ону янына гирежекмен . Мен ону булан , о да Мени булан бирче аш ашажакъбыз .
66003021	Уьстюн гелгенге тахымда Мени булан бирче олтурмагъа ихтияр бережекмен . Уьстюн гелгенде , Мен де шолай Атам булан бирге тахында олтурдум .
66003022	Къулагъы барлар Исагъа иман салгъанланы жыйынларына Аллагьны Ругьу сёйлейгенни эшитсинлер !
66004001	Сонг мен къарап , алдымда кёклеге чыгъагъан ачылгъан эшикни гёрдюм . Сюрню сесине ошайгъан , башда да магъа эшитилген гючлю бир тавуш эшитдим . Шо тавуш магъа : — Мунда багъып чыкъ , сагъа гележекде не болажагъын гёрсетежекмен , — деп айтды .
66004002	Аллагьны Ругьу магъа Оьзюню гьайран къудратын сездирди . Кёклерде мени алдымда бир тахны ва онда олтургъан Биревню гёрдюм .
66004003	Тахда Олтургъанны гёрюнюшю яшыл ешим ва къызыл якъут къыйматлы ташлар йимик йыртыллай эди ва тахны айланасында зумрутдай энемжая бар эди .
66004004	Бу тахны айланасында дагъы да йигирма дёрт тах бар эди , оларда да йигирма дёрт тамаза олтургъан эди . Оланы уьстюнде акъ гийимлери ва башларында алтын тажлары бар эди .
66004005	Баш тахдан таба кёк кёкюреп , яшмын яшнап , гючлю сеслер эшитиле эди . Тахны алдында янагъан етти ялын бар эди . Олар Аллагьны етти ругьу эди .
66004006	Дагъы да ону алдында не буса да бир таза шишагъа , денгизге ошагъан зат тёгюле эди . Тахны лап ортасында ва айланасында дёрт жанлы зат токътагъан эди . Оланы ал ва арт якъларында кёп гёзлери бар эди .
66004007	Биринчи жанлы зат арсланкъаплангъа , экинчи жанлы зат танагъа , уьчюнчю жанлы затны юзю инсанны юзюне , дёртюнчю жанлы зат къаракъушгъа ошай эди .
66004008	Дёрт де жанлы затны гьарисини алтышар къанаты ва кёп гёзлери бар эди . Оланы гёзлери бары да якъларында , гьатта къанатларыны тюбюнде де бар эди . Олар гечеси гюню булан гьеч бир токътавсуз булай сёйлеп тура эдилер : — Бар болгъан , гьали де Бар ва энниден сонг да Болажакъ , бары да затны Еси болгъан Раббибиз Аллагь сыйлы , сыйлы , сыйлыдыр !
66004009	Бу жанлы затлар тахда Олтургъангъа ва гьар даим Яшайгъангъа макътав , гьюрмет ва шюкюрлюк этип къачан сёйлесе де ,
66004010	йигирма дёрт де тамаза гьар гезик , тахда Олтургъанны алдында баш уруп , гьар даим Яшайгъангъа сужда эте . Олар , оьзлени тажларын Ону алдына салып , булай дейлер :
66004011	— Я Раббибиз ва Аллагьыбыз ! Макътавлукъгъа , гьюрметге ва къудратгъа лайыкълы Сенсен . Неге тюгюл де , бары да затны Сен яратдынг . Сен сюйген кюйде бары да зат бар болду ва бары да зат яратылды .
66005001	Сонг мен тахда Олтургъанны онг къолунда эки де ягъына язылып ва етти мюгьюр басылып бегетилген бир китапны гёрдюм .
66005002	— Китапны ачмагъа ва ону мюгьюрлерин тайдырмагъа ким лайыкълыдыр ? — деп къычырыкъ тавуш булан сорагъан гючлю бир малайикни гёрдюм .
66005003	Амма не кёкде , не ерде , неде ерни тюбюнде китапны ачып , ичине къарап болгъан бирев де ёкъ эди .
66005004	Мен кёп йыладым , неге тюгюл китапны ачып , ону ичинде не бар экенине къарамагъа лайыкълы болагъан бирев де табулмады .
66005005	Шо заман тамазалардан бири магъа : — Йылама ! Къара чы , муна уьстюн гелген , Ягьуданы къавумундан болгъан Арсланкъаплан , О Давутну наслусудур . Етти мюгьюрлю бу китапны О ачып болажакъ , — деп айтды .
66005006	Мен айланасын дёрт жанлы зат къуршагъан тахны ва тамазаланы арасында къурбан этилген йимик Къозуну гёрдюм . Къозуну етти мююзю ва етти гёзю бар эди . Олар бютюн дюньяны гьар ерине йиберилеген Аллагьны етти ругьу эди .
66005007	О гелип , тахда Олтургъанны онг къолундан китапны алды .
66005008	О китапны алгъанда , дёрт де жанлы зат ва йигирма дёрт тамаза Къозуну алдында баш урдулар . Оланы гьарисини къолунда бирер къомузу ва ичи арив ийисли отдан толгъан бирер алтын савуту бар эди . Шо арив ийисли отлар Аллагьны халкъыны дуалары эди .
66005009	Олар янгы бир йыр булан булай айтдылар : — Китапны алып , ону мюгьюрлерин тайдырмагъа лайыкълы Сенсендир . Неге тюгюл де , Сен оьлтюрюлдюнг ва Оьз къанынг булан Аллагь учун гьар халкъны , гьар къавумну , гьар тилде сёйлейгенлени ва гьар миллетни адамларын къутгъардынг .
66005010	Аллагьыбызгъа къуллукъ этмек учун , Сен олардан Оьзюнгню халкъынгны — дин къуллукъчуларынгны яратдынг . Олар дюньяда гьакимлик этип туражакълар .
66005011	Сонг къарап , кёп санавда малайиклени тавушларын эшитдим . Малайиклер минглер булан бар эди , оланы санавун да токъташдырмагъа къыйын эди . Олар тахны , жанлы затланы ва тамазаланы къуршап алып , гючлю тавуш булан булай йырлайгъанын эшитдим :
66005012	— Къурбан этилген Къозу лайыкълыдыр . Гьакимликге , байлыкъгъа , гьакъылгъа , къудратгъа , гьюрметге , макътавгъа ва алгъышгъа лайыкълы Одур !
66005013	Сонг мен кёкдеги , ердеги , ерни тюбюндеги , денгиздеги — бары да ерлердеги бютюн жанлы махлукъну булай йырлайгъанын эшитдим : — Тахда Олтургъангъа ва Къозугъа гьар даим де алгъыш ва гьюрмет , макътав ва къудрат болсун !
66005014	Дёрт де жанлы зат : — Амин , — деп айта эдилер . Тамазалар да баш уруп сужда этдилер .
66006001	Къозу етти мюгьюрден бирин тайдыргъанын гёрдюм . Сонг дёрт жанлы затны бириси кёк кёкюрегендей гючлю тавуш булан : — Гел ! — дегенин эшитдим .
66006002	Къарагъанда , алдымда акъ атны гёрдюм ! Шо атгъа минген атлыны къолунда жаясы бар эди ва огъар таж берилген эди . Уьстюн гелмек учун , О уьстюнлюкню алывчу гьисапда чыкъды .
66006003	Къозу экинчи мюгьюрню тайдыргъанда , экинчи жанлы затны : — Гел ! — деп айтгъанын эшитдим .
66006004	Сонг башгъа бир ат , гюрен ат чыкъды . Шо атгъа минген атлыгъа уллу бир къылыч ва дюньяда инсанлар бир бирин оьлтюрюп , оланы парахатлыкъдан магьрюм этмек учун гюч берилген эди .
66006005	Къозу уьчюнчю мюгьюрню тайдыргъанда , уьчюнчю жанлы затны : — Гел ! — деп айтгъанын эшитдим . Къарап , бир къара ат гёрдюм . Шо атгъа минген атлыны къолунда мизан терезелер бар эди .
66006006	Сонг дёрт де жанлы затны арасындан гелеген тавушну эшитдим . Шо тавуш : — Бир гюнлюк алапагъа — бир увуч будай , бир гюнлюк алапагъа да — уьч увуч арпа , тек зайтун майгъа да , чагъыргъа да зарал этмессен ! — деп сёйледи .
66006007	Къозу дёртюнчю мюгьюрню тайдыргъанда , дёртюнчю жанлы затны тавушун эшитдим . О : — Гел ! — деп айтды .
66006008	Къарагъанда , бир жийрен ат гёрдюм . Шо атгъа минген атлыны аты Оьлюм эди , ону арты булан ахырат да геле эди . Олагъа ерни дёрт пай этгенде бир пайыны уьстюнде гьакимлик берилген эди : къылыч булан , ачлыкъ булан , оьлюм гелтиреген таун аврув булан , къыр жанлар булан оьлтюрмеге болсун деп .
66006009	Къозу бешинчи мюгьюрню тайдырагъанда , къурбанлыкъны салагъан ерни тюбюнде мен Аллагьны каламы учун ва оьзлени шагьатлыгъы учун оьлтюрюлгенлени ругьларын гёрдюм .
66006010	Олар : — Гьей сыйлы ва гьакъ болгъан Есибиз Аллагь ! Дюньяда яшайгъанлагъа дуван этип , олардан къаныбыз саялы оьч алмакъ учун , дагъы да нечакъы заман токътап туражакъсан ? — деп гючлю кюйде къычырдылар .
66006011	Оланы гьарисине акъ абалар берилди . Олагъа Аллагьны къуллукъчуларындан ва иман къардашларындан оьзлер йимик оьлтюрюлмеге гереклилени санаву битгенче токъталсын деп айтылды .
66006012	Сонг Къозу алтынчы мюгьюрню тайдырагъанны гёрдюм . Шо заман бирден гючлю кюйде ер тербенди , гюнеш , къылдан тохулгъан къап йимик , къаралып гетди , ай буса къандай къызарып къалды .
66006013	Гючлю ел чыкъгъанда , тереклердеги инжир тёгюлегенде йимик , кёкдеги юлдузлар ерге тёгюлдю .
66006014	Кёк чырмалып , бир тююндей болду , бары тавлар ва атавлар буса ерлеринден тербенди .
66006015	Дюньяны пачалары , оьр къуллукълу адамлар , асгербашлары , байлар ва гьакимлер — бары да адамлар , къуллар да , азатлар да , анакълагъа ва ярланы арасына гирип яшындылар .
66006016	Олар тавлагъа ва ярлагъа : — Бизин уьстюбюзге тюшюгюз ! Тахда Олтургъандан ва Къозуну къазапланывундан бизин яшырыгъыз !
66006017	Неге тюгюл де , Оланы къазапланывуну уллу гюню гелди , огъар ким чыдамагъа болажакъ ? — деп сёйлей эдилер .
66007001	Мундан сонг ер юзюню дёрт де мююшюнде токътагъан дёрт малайикни гёрдюм . Не къуругъа , не денгизге , не гьеч бир терекге уьфюрмесин деп , булар дюньяны дёрт де елин тутуп сакълагъан эдилер .
66007002	Гюнтувушдан таба гётерилип гелеген ва гьакъ Аллагьны мюгьюрюн къолуна тутгъан башгъа бир малайикни де гёрдюм . Бу малайик къуругъа ва денгизге зарал этмеге ихтияр берилген дёрт де малайикге бек къычырып булай айтды :
66007003	— Аллагьыбызны къуллукъчуларыны барыны да мангалайларына биз мюгьюр басып битгинче , я къуругъа , я денгизге , я тереклеге зарал этмегиз .
66007004	Сонг мен мюгьюр басылып белгиленгенлени санавун эшитдим . 144000 адам мюгьюрленген эди . Олар Исрайылны бары да къавумларындан чыкъгъан адамлар эди :
66007005	Ягьуданы къавумундан 12000 адам , Рубимни къавумундан 12000 , Гадны къавумундан 12000 ,
66007006	Ашерни къавумундан 12000 , Нафталини къавумундан 12000 , Манашаны къавумундан 12000 ,
66007007	Симионну къавумундан 12000 , Левийни къавумундан 12000 , Иссакарны къавумундан 12000 ,
66007008	Зебулунну къавумундан 12000 , Юсупну къавумундан 12000 , Бенияминни къавумундан да 12000 адам мюгьюр басылып белгиленди .
66007009	Мундан сонг къарагъанда , санавсуз даражада кёп халкъны гёрдюм . Онда гьар миллетден , гьар къавумдан , гьар халкъдан , гьар тюрлю тиллерде сёйлейгенлерден адамлар бар эди . Олар тахны ва Къозуну алдында токътагъан эдилер . Оланы уьстюнде акъ абалары , къолларында да хурма терекни бутакълары бар эди .
66007010	Олар гючлю тавуш булан булай къычырдылар : — Къутгъарылыв тахда олтургъан Аллагьыбыздадыр ва Къозудадыр !
66007011	Тахны , тамазаланы ва дёрт де жанлы затны айланасында бары да малайиклер токътагъан эдилер . Олар тахны алдында баш уруп , Аллагьгъа сужда этдилер .
66007012	Олар булай къычыра эдилер : — Амин ! Алгъыш , макътав , гьакъыл , шюкюрлюк , гьюрмет , гюч ва къудрат гьар даим де Аллагьыбыздадыр !
66007013	Сонг тамазалардан бири магъа : — Акъ абалар гийген бу адамлар кимлердир ? Булар къайдан гелген ? — деп сорады .
66007014	Мен булай айтдым : — Бийим , оьзюнг билесен . Шо заманда о булай айтды : — Булар шо уллу балагьдан оьтюп гелгенлер . Оьзлени абаларын жувуп , олар Къозуну къаны булан агъартгъанлар .
66007015	Шогъар гёре олар Аллагьны тахыны алдында токътагъанлар ва Ону ибадатханасында гечеси гюню булан Огъар къуллукъ этелер . Тахда Олтургъаны буса олар булан яшап къалажакъ ва оланы къоруп сакълап туражакъ .
66007016	Олар дагъы ач болмажакълар , сувсаплыкъдан инжинмежеклер , гюн ва башгъа бир яллав оланы дагъы инжитмежек .
66007017	Тахны ортасында токътагъан Къозу , къойчу малларыны гьайын этегенде йимик , оланы гьайын этежек . О оланы алып юрюжек ва яшав береген сувну булакъларына элтежек . Аллагь да оланы гёзлериндеги гьар гёзьяшны сибирип тайдыражакъ .
66008001	Къозу еттинчи мюгьюрню тайдыргъан заманда , кёклерде ярым сагьатгъа ювукъ шыплыкъ болуп турду .
66008002	Мен Аллагьны алдында токътагъан етти малайикни гёрдюм . Олагъа етти сюр берилди .
66008003	Сонг бирдагъы бир малайик гелип , къурбанлыкъны салагъан ерни янында токътады . Ону къолунда жыжымлары булангъы алтын савут бар эди . Огъар кёп от берилди . Шо от тютейгенде , арив ийис чыгъара эди . Буланы барын да о Аллагьны бары да халкъыны дуалары да булан бирге тахны алдындагъы алтын къурбанлыкъны салагъан ерни уьстюне салмагъа герек эди .
66008004	Яллайгъан ийисли затны тютюню Аллагьны халкъыны дуалары булан бирге малайикни къолундан Аллагьгъа багъып гётерилди .
66008005	Сонг малайик , савутну алып , къурбанлыкъны салагъан ерни уьстюндеги ялынны тёгюп , ону толтурду ва ер юзюне багъып ташлады . Шо заман дюньяда кёк кёкюреп , яшмын яшнап , ерлер тербенип гетди .
66008006	Къолларына сюрлени тутгъан етти де малайик оланы чалмагъа онгарылды .
66008007	Биринчи малайик сюр чалды — ерге къан булан къатышгъан буз ва от ташланды . Ерни уьчден бир пайы , тереклени уьчден бир пайы ва гьар тюрлю яшыл отлар яллады .
66008008	Экинчи малайик сюр чалды — яллайгъан тавгъа ошайгъан бир уллу зат денгизге тюшдю , денгизни уьчден бир пайы къангъа айланды .
66008009	Денгизде яшайгъан бары да жанланы уьчден бир пайы оьлдю , бары да гемелени уьчден бир пайы дагъылды .
66008010	Уьчюнчю малайик сюр чалды — оьзенлени ва булакъланы уьчден бир пайыны уьстюне кёкден чыракъдай яллайгъан бир уллу юлдуз тюшдю .
66008011	О юлдузну аты Ювушандыр . Сувланы уьчден бир пайы оьтесиз бек аччы болду . Шо аччы сувну ичип , кёп адамлар оьлдю .
66008012	Дёртюнчю малайик сюр чалды — гюнешни уьчден бир пайы , айны уьчден бир пайы ва юлдузланы уьчден бир пайы дагъылгъандай болду . Оланы уьчден бир пайы къаралды , гюндюзню ва гечени де уьчден бир пайы ярыкъсыз къалды .
66008013	Мен къарап турагъанда , бирден кёкню ортасында учуп барагъан къаракъушну гёрдюм . О : — Узакъ къалмай къалгъан уьч де малайик де сюр чалажакъ . Ер юзюнде яшайгъанланы гьалына адаршай ! Адаршай ! Адаршай болсун ! — деп къычырды .
66009001	Бешинчи малайик сюр чалды ва мен кёкден ерге тюшген юлдузну гёрдюм . Бу юлдузгъа тюпсюз къуюну ачгъычы берилди .
66009002	О тюпсюз къуюну ачгъанда , ондан бир уллу очакъдан йимик кёп тютюн чыкъды . Бу тютюн гюнешни ва кёкню къаралтып йиберди .
66009003	Тютюнню ичинден кёп санавда ченгертки чыгъып , ер юзюне яйылды . Олагъа да дюньядагъы акъырапланы гючю йимик бир гюч берилди .
66009004	Олагъа ердеги гьар тюрлю отгъа ва тереклеге зиян этмек гери урулду , амма олагъа мангалайында Аллагьны мюгьюрю ёкъ адамлагъа зиян этмеге ихтияр берилди .
66009005	Адамланы оьлтюрмек бу ченгерткилеге гери урулгъан эди , олагъа янгыз беш айны узагъында азап берип турмагъа ихтияр берилди . Акъырап хапгъанда , нечик азап чеге буса , адамлар шолай азап чегип турдулар .
66009006	Шо гюнлерде инсанлар оьлюм ахтарып айланажакълар , амма тапмажакълар ; олар оьлюмге гьасирет болажакълар , амма оьлюм олардан ари къачажакъ .
66009007	Ченгерткилени гёрюнюшю урушгъа деп гьазирленген асгер атлагъа ошай эди . Оланы башларында алтын тажлагъа ошайгъан бир затлар бар эди , юзлери буса инсанны юзюне ошай эди .
66009008	Чачлары къатынгишини чачларына , тишлери де арсланкъапланны тишлерине ошай эди .
66009009	Оланы уьстлеринде темирдей къатты гюбелери бар эди , къанатларыны къавгъасы буса урушгъа деп тербенген ат арбаланы къавгъасы йимик эди .
66009010	Акъырапланыкине ошайгъан къуйрукълары ва окълары бар эди . Инсанланы беш ай азап чекдирип туражакъ гючю оланы къуйрукъларында эди .
66009011	Оланы уьстюнде пача болуп тюпсюз къуюну малайиги де бар эди . Бу малайикни аты — ягьудиче Абадон , грекче буса Аполион .
66009012	Биринчи балагь гетди , къара чы , мундан сонг дагъы да эки балагь бар эди .
66009013	Алтынчы малайик сюр чалды , мен де Аллагьны алдындагъы алтын къурбанлыкъны салагъан ерни дёрт мююзюнден гелеген бир тавуш эшитдим .
66009014	Шо тавуш сюр тутгъан алтынчы малайикге : — Уллу Фират оьзенни янында байланып сакъланагъан дёрт де малайикни йибер , — деп айтды .
66009015	Шо сагьат ва гюн , ай ва йыл учун гьазирленген дёрт малайик инсанланы уьчден бир пайын оьлтюрмек учун йиберилди .
66009016	Оланы асгеринде эки юз миллион атлы бар эди . Шоланы санавун мен оьзюм эшитдим .
66009017	Магъа гёрюнген кюйде атлар да , атлылар да булай эди : оланы уьстюнде от ялын йимик къызыл , авур гёк ва кюкюртдей сари тюслю гюбелери бар эди . Атланы башлары арсланкъапланланы башларына ошай эди . Оланы авузларындан от , тютюн ва кюкюрт чыгъа эди .
66009018	Инсанланы уьчден бир пайы оланы авзундан чыгъагъан отдан , тютюнден ва кюкюртден — бу уьч де балагьдан оьлдю .
66009019	Атланы гючю авузларында ва къуйрукъларында эди , неге тюгюл де оланы къуйрукълары башлары булангъы йыланлардай эдилер . Шо къуйрукълары булан олар инсанлагъа зарал гелтире эдилер .
66009020	Бу балагьдан оьлмеген инсанлар товба этмедилер . Олар алда йимик , жинлеге , не гёрюп , не эшитип , не юрюп болмайгъан алтындан , гюмюшден , багъырдан , ташдан ва агъачдан этилген аллагьлагъа къуллукъ эте эдилер .
66009021	Олар адам оьлтюргени , этеген халмажчылыкълары , зиначылыкълары ва уручулукълары саялы товба этмеген эдилер .
66010001	Сонг мен кёкден тюшюп гелеген гючлю бир башгъа малайикни гёрдюм . О булутгъа чырмалгъан эди , башыны уьстюнде энемжая бар эди . Ону юзю гюнешге ошай эди , бутлары буса от багъаналар йимик эди .
66010002	Малайикни къолунда ачылгъан гиччи бир китабы бар эди . О онг аягъын денгизни , сол аягъын буса къуруну уьстюне басды .
66010003	О гючлю тавуш булан къычырды ; ону къычырыгъы арсланкъапланны къычырагъанына ошады . Къычырагъанда , етти кёк кёкюревдей аваз болду .
66010004	Етти кёк кёкюревню эшитгенде , мен язмагъа онгарылдым , амма кёклерден бир тавуш магъа : — Етти кёк кёкюревню сыр этип сакълап къой . Шону язма , — деп айтды .
66010005	Денгизни де , къуруну да уьстюне аякъларын басып токътагъан шо мен гёрген малайик онг къолун кёкге багъып гётерди .
66010006	Кёклени ва онда яшайгъанланы , ерни ва онда яшайгъанланы , денгизни ва онда яшайгъанланы Яратгъанны ва гьар даим Яшайгъанны аты булан ант этди . О булай айтды : — Дагъы артгъа салынмажакъ !
66010007	Амма еттинчи малайик сюр чалгъан гюнлерде Аллагьны сырлы хыялы толу кюйде тамамланажакъ . Шо гьакъда О Оьзюню къуллукъчулары болгъан пайхаммарлагъа билдирди .
66010008	Сонг кёклерден гелген шо тавуш магъа бирдагъы керен де : — Барып , денгизни ва къуруну уьстюнде токътагъан малайикни къолундан шо ачылгъан китапны ал , — деп айтды .
66010009	Мен малайикни къырыйына барып , огъар шо ачылгъан китапны магъа берсин деп тиледим . Малайик магъа : — Ма , муну алып аша . Бу сени къурсагъынгны аччы этежек , авзунгда буса бал ашагъандай татли болажакъ , — деп айтды .
66010010	Малайикни къолундан китапны алып , мен ону ашадым . Авзум бал ашагъандай татли болуп къалды , къурсагъым аччылыкъдан буруп буруп аврумагъа башлады .
66010011	Шо заман магъа : — Сагъа дагъы да кёп халкълагъа , миллетлеге , гьар тюрлю тиллерде сёйлейгенлеге ва пачалагъа байлавлу Аллагьны атындан сёйлемеге герекли болажакъ , — деп айтдылар .
66011001	Магъа шазынгъа ошайгъан бир таякъ бердилер ва булай айтылды : — Барып , муну булан Аллагьны ибадатханасын , къурбанлыкъны салагъан ерни оьлче ва онда ибадат этегенлени сана .
66011002	Ибадатхананы тышдагъы абзарындагъыланы санамассан , неге тюгюл тышдагъы абзар ят халкълагъа берилген . Олар сыйлы шагьарны 42 ай таптап туражакълар .
66011003	Мен эки шагьатыма къудрат бережекмен ва олар кирлер де гийип , 1260 гюн Аллагьны атындан сёйлежеклер .
66011004	Бютюн дюньяны Раббисини алдында токътагъан эки зайтун терек ва эки шамчыракъ шо шагьатлардыр .
66011005	Эгер гьеч бирев олагъа зиян этмеге къараса , шо шагьатланы авузларындан от чыгъып , душманланы ёкъ этежек . Олагъа зиян этмеге сюйген гьар ким шолай оьлежек .
66011006	Аллагьны атындан сёйлейген вакътисинде янгур явмасын деп , оланы кёклени бегитеген къудраты бар эди . Оланы сувну къангъа айландырагъан ва нече керен сюйсе де , дюньягъа гьар тюрлю балагьланы гелтиреген къудраты да бар эди .
66011007	Олар оьзлени шагьатлыгъын толу кюйде тамамлагъан заманда , тюпсюз къуюдан чыгъагъан къыр жан , оланы уьстюне чабып , уьстюн гележек ва оланы оьлтюрежек .
66011008	Оланы сюеклери уллу шагьарны — оланы Раббиси хачгъа илинген шагьарны орамында ташланып къалажакъ . Бу шагьаргъа шартлы къайдада Содом яда Мисри деп айтыла .
66011009	Гьар халкъдан , гьар къавумдан , гьар миллетден ва гьар тюрлю тиллерде сёйлейгенлерден болгъан адамлар , уьч гюн ярымны узагъында олагъа къарап туруп , сюеклерин гёммеге къоймажакъ .
66011010	Ер юзюнде яшайгъан инсанлар , оланы оьлмеклигинден сююнюп , шатланажакълар , байрам этежеклер , бир бирине савгъатлар йибережеклер , неге тюгюл бу эки де пайхаммар ер юзюнде яшайгъанлагъа кёп азап бергенлер .
66011011	Амма уьч гюн ярымдан сонг Аллагьны яшав береген ругьу шагьатланы къаркъараларыны ичине гирди ва олар аякъгъа турдулар . Шону гёргенлени барысына да бир бек уллу къоркъув гелди .
66011012	Эки де шагьат кёкден : — Мунда гётерилигиз , — деген гючлю тавушну эшитди . Сонг олар душманларыны гёзюню алдында , булутгъа да минип , кёкге чыкъдылар .
66011013	Шо вакъти гючлю кюйде ер тербенди ва шагьарны ондан бир пайы дагъылды . Етти минг адам оьлдю , къалгъанлагъа уллу къоркъув гелди ва олар кёклердеги Аллагьгъа макътавлар этдилер .
66011014	Экинчи балагь шолай битди , къара чы , уьчюнчю балагь буса алгъасап геле эди .
66011015	Еттинчи малайик сюр чалды — кёклерде булай къычырагъан гючлю авазлар чыкъды : — Бютюн дюньягъа гьали Раббибиз ва Ону Месигьи гьакимлик этме башлажакъ . Энни О гьар даим гьакимлик этип туражакъ !
66011016	Аллагьны алдында оьзлени тахларында олтуруп турагъан йигирма дёрт тамаза , баш уруп Аллагьгъа сужда этип ,
66011017	булай айтдылар : — Гьей бары да затны Еси болгъан Раббибиз Аллагь , даим Бар Болгъан , гьали де Бар ! Бютюн къудратны Оьзюнге алып , гьакимлик этме башлагъанынг учун , Сагъа шюкюр этебиз .
66011018	Имансызлар къазапландылар , гьали Сени къазапланывунгну гезиги етишди . Оьлюлеге дуван этмеге , къуллукъчуларынг болгъан пайхаммарлагъа , Сени халкъынга ва Сени атынгдан къоркъагъанлагъа — гиччи болсун , уллу болсун — тийишли гьагъын бермеге заман гелди . Дюньяны бузагъанланы буса ёкъ этмеге вакъти етишди .
66011019	Сонг Аллагьны кёкдеги ибадатханасы ачылды ва ибадатханада Ону сыйлы сандыгъы гёрюндю . Яшмын яшнады , кёк кёкюреди , ерлер тербенди , гючлю буз явду .
66012001	Кёкде бир уллу тамаша аламат — гюнеш гийген бир къатынгиши гёрюндю . Ону аякъ тюбюнде ай , башында да он эки юлдуздан тажы бар эди .
66012002	Къатын айлы эди . Яш табагъан болжалы ювукълашып , о тулгъакъ тутуп къычыра эди .
66012003	Сонг кёкде бирдагъы бир аламат — етти башы , он мююзю ва гьар башында бирер тажы булангъы бир уллу къызыл ялын тюслю аждагьа гёрюндю .
66012004	Ону къуйругъу кёкдеги юлдузланы уьчден бир пайын сибирип ерге тюшюрдю . Яш тувгъандокъ , ону ашамакъ учун , аждагьа яш табагъан къатынны къаршысында токътагъан эди .
66012005	Къатын улан тапды . Шо улан , бары да халкълагъа къатты низам салып , гьакимлик этежек . Амма яшы Аллагьны янына , Ону тахына алынды .
66012006	Къатын буса дангылгъа , оьзю учун Аллагь гьазирлеген ерге къачып гетди . Онда 1260 гюнню узагъында ону гьайы этилип туражакъ .
66012007	Кёклерде дав башланды . Бир якъда Микайыл ва ону малайиклери ябушдулар , бириси якъда буса аждагьа оьзюню малайиклери булан дав этди .
66012008	Амма аждагьаны таман чакъы гючю етишмеди ва о малайиклери де булан кёклерде оьзюню ерин тас этди .
66012009	Бу аждагьа шайтан ва иблис деп айтылагъан бырынгъы уллу йыландыр . Бютюн дюньяны алдатып тургъан бу аждагьа оьзюню малайиклери булан бирге ерге ташланды .
66012010	Шо заман мен кёклерден гючлю бир тавуш эшитдим . О булай айтды : — Энни Аллагьыбызны къутгъарыву , къуваты булан гьакимлик этивю ва Ону Месигьини къудраты етишди . Гечеси гюню булан Аллагьыбызгъа бизин иман къардашларыбызны сёгюп тургъан айыплавчусу кёклерден тюшюрюлдю .
66012011	Олар Къозуну къаны булан ва оьзлени шагьатлыкъ сёзю булан ондан уьст гелдилер . Олар оьз жанларын аямадылар ва оьлюмден де тартынмадылар .
66012012	Шогъар гёре , гьей кёклер ва онда яшайгъанлар , сююнюп къалыгъыз ! Ерни ва денгизни гьалына адаршай , неге тюгюл иблис гьали онда гетди . О гьали къазапланывдан толгъан , неге тюгюл болжалы аз къалгъанны биле .
66012013	Аждагьа оьзю дюньягъа ташлангъанын гёргенде , уланъяш тапгъан къатынны артындан чапды .
66012014	Къатын дангылда оьзю учун гьазирленген ерге учуп гетмеге болсун деп , огъар бирзалим къаракъушну эки къанаты берилди . Онда уьч йыл ярымны узагъында ону гьайы этилип туражакъ . Онда къатын аждагьадан къорулуп сакъланажакъ .
66012015	Сонг къатынны агъыздырып алып гетмек учун , аждагьаны авзундан оьзен болуп сув агъылды .
66012016	Амма ер къатынгъа кёмек этди . Ер авзун ачып , аждагьаны авзундан чыкъгъан оьзенни ютуп къойду .
66012017	Шо заман аждагьа къатынгъа бек къазапланды . О къатынны къалгъан яшларына къаршы дав этмеге гетди . Олар Аллагьны буйрукъларын кютюп , Исагъа гьалал къуллукъ эте эдилер .
66013001	Аждагьа денгиз ягъада токътады . Мунда мен денгизден чыгъып гелеген бир къыр жанны гёрдюм . Ону он мююзю , етти башы , мююзлерини уьстюнде он тажы бар эди , башларыны уьстюнде де капир атлар язылгъан эди .
66013002	Мен гёрген къыр жан къыр мишикге ошай эди , тек ону аякълары аювнуки , авзу да арсланкъапланныки йимик эди . Аждагьа бу къыр жангъа оьзюню гючюн , тахын ва уллу гьакимлигин берген эди .
66013003	Къыр жанны башында алъякъда тийген бир оьлюр яра бар эди . Гьали шо яра сав болгъан эди . Бютюн дюньяны адамлары , огъар тамашалыкъ этип , къыр жанны арты булан гетди .
66013004	Бу къыр жангъа оьзюню гючюн бергени учун , олар аждагьагъа сужда этдилер . Олар бу къыр жангъа да сужда эте эдилер ва : — Бу къыр жангъа ошайгъан дагъы ким бар ? Муну булан ким ябушуп болур ? — деп сорай эдилер .
66013005	Огъар оьктем ва капир сёзлер сёйлемеге ва къыркъ эки айны узагъында яманлыкъ этип турмагъа ёл къоюлду .
66013006	Авзун ачып , о Аллагьгъа , Ону атына , О яшайгъан ерге , демек кёклерде яшайгъанланы барына да , капир затланы сёйлей эди .
66013007	Огъар Аллагьны халкъы булан дав этип , ондан уьст гелмеге ихтияр да берилди . Огъар гьар къавумну , гьар халкъны , гьар тюрлю тиллерде сёйлейгенлени ва гьар миллетни уьстюнде гьакимлик берилди .
66013008	Ер юзюнде яшайгъан , дюнья яралгъанчадан берли къурбан этилген Къозуну яшав китабында аты язылмагъан гьар инсан къыр жангъа сужда этежек .
66013009	Къулагъы барлар эшитсинлер !
66013010	Кимге есир болмагъа тарыкъ буса , о есир болур , кимге къылычдан оьлмеге тарыкъ буса , о къылычдан оьлюр . Аллагьны халкъындан буса чыдамлыкъ ва иман талап этиле .
66013011	Сонг мен ерден чыгъып гелеген башгъа бир къыр жанны гёрдюм . Ону къозуланыки йимик эки мююзю бар эди , оьзю буса аждагьа йимик сёйлей эди .
66013012	О биринчи къыр жанны бары толу гьакимлиги булан ону атындан иш гёре эди . Дюньяны ва онда яшайгъан бары да адамланы о шо замангъа оьлюр ярасы сав болгъан биринчи къыр жангъа сужда этмеге борчлу этди .
66013013	О уллу муъжизатлар гёрсетди , гьатта бары да адамланы алдында кёкден ерге от тюшюрдю .
66013014	Оьзюне къыр жанны атындан этме берилген муъжизатлар булан о дюньядагъы адамланы башларын алдата эди . О дюньяда яшайгъанлагъа къылычдан оьлюр яра тийип сав болгъан биринчи къыр жанны келпетин этмеге буюрду .
66013015	Бу экинчи къыр жан биревю къыр жангъа этилген келпетине сёйлеп болардай яшав гюч берди . Шо келпет оьзюне сужда этмегенлени барын да оьлтюртмеге буюрду .
66013016	Экинчи къыр жан бары да адамланы — гиччилени ва уллуланы , байланы ва ярлыланы , къулланы ва азатланы — онг къолуна яда мангалайына мюгьюр басып дамгъаламакъны талап этди .
66013017	Шолай мюгьюрю ёкъ гишиге энниден сонг бир затны да не сатмагъа , не сатып алмагъа ярамай эди . Мюгьюрге къыр жанны аты яда ону атын белгилейген санав язылгъан эди .
66013018	Мунда гьакъыл герек . Гьакъылы бар гиши , гьисап этип , къыр жанны санавун чыгъаражакъ . О да инсанны санаву — алты юз алтмыш алты .
66014001	Къарагъанда , мен Къозуну гёрдюм . О Сион тавну уьстюнде токътагъан эди . Ону булан бирге 144000 гиши де бар эди . Оланы мангалайларына Къозуну ва Ону Атасыны атлары язылгъан эди .
66014002	Кёкден гелеген бир сес эшитдим . Шо сес бир вакътини ичинде бек агъагъан оьзенни , гючлю кёк кёкюревню ва согъулагъан къомузланы тавушуна ошай эди .
66014003	144000 де гиши тахны алдында , дёрт жанлы затны ва тамазаланы алдында янгы йырны йырлай эди . Дюньядан къутгъарылгъан о 144000 адамдан башгъа дагъы бирев де бу йырны йырлап болмай эди .
66014004	Олар къатынгишилер булан ювукълукъ этип , яшавун похламагъан , оьзлени таза сакълагъан адамлар эди . Олар Къозу къайда барса да , Ону арты булан барагъан адамлар эди . Олар инсанланы арасындан къутгъарылып , Аллагьгъа ва Къозугъа тюшюмню башлапгъы пайы йимик берилди .
66014005	Оланы авзундан гьеч бир ялгъан сёз чыкъмагъан эди ва олар нарысталардай таза адамлар эди .
66014006	Сонг мен кёкню ортасында учагъан бирдагъы бир малайикни гёрдюм . О ер юзюнде яшайгъанлагъа — гьар миллетге , гьар къавумгъа , гьар тюрлю тиллерде сёйлейгенлеге ва гьар халкъгъа билдирмек учун , даимлик Сююнч Хабарны алып геле эди .
66014007	Гючлю тавуш булан малайик : — Аллагьдан къоркъугъуз ва Огъар макътав этигиз ! Неге тюгюл де , Ону дуваныны сагьаты гелди . Кёк булан ерни , денгизлер булан сув булакъланы Яратгъангъа сужда этигиз , — деп айтды .
66014008	Ону арты булан экинчи малайик гелди . О : — Тюп болду , тюп болду уллу шагьар Бабил ! Неге тюгюл де , о оьзюню пасатлыгъына бакъгъан якъдагъы Аллагьны ачувуну чагъырын бары халкъгъа ичме борчлу этди , — деп айтды .
66014009	Экинчисини арты булан уьчюнчю малайик гелди . О гючлю тавуш булан булай айтды : — Ким къыр жангъа ва ону келпетине сужда этсе , ким мангалайына яда къолуна ону мюгьюрюн басмагъа къойса ,
66014010	шо адам Аллагьны ачувуну пияласындан Ону къазапланывуну сув къошулмагъан чагъырындан ичежек . О сыйлы малайиклени ва Къозуну гёз алдында отну ва яллайгъан кюкюртню ичинде азап чегежек .
66014011	Олар бар ерде гьар даим азап отуну тютюню чыгъып туражакъ . Къыр жангъа ва огъар этилген келпетге сужда этегенлеге , ону аты язылгъан мюгьюрню басдыргъанлагъа не гюндюз , не гече рагьатлыкъ болмажакъ .
66014012	Аллагьны халкъы — Аллагьны буйрукъларын кютюп , Исагъа амин болгъанлар — чыдамлыкъ этмеге гереклер .
66014013	Сонг мен кёклерден булай сёзлени сёйлейген бир тавуш эшитдим : — Яз : Раббибизге иманы булан оьлегенлер бу энниден сонг насиплилердир . Аллагьны Ругьу булай дей : — Дюр . Олар бары да къыйынлыкъларындан рагьатланажакълар . Этген яхшы ишлери оланы арты булан юрюп туражакъ .
66014014	Мундан сонг бир акъ булут гёрдюм . Булутну уьстюнде Инсанны Уланына ошайгъан бирев олтургъан эди . Ону башында алтын таж , къолунда да итти оракъ бар эди .
66014015	Сонг ибадатханадан бирдагъы бир малайик чыгъып , булутну уьстюнде Олтургъангъа гючлю тавуш булан : — Орагъынгны йибер ва ормагъа башла , неге тюгюл оракъны заманы гелди ва дюнья тюшюмюн къайтармагъа заман етишди , — деп къычырды .
66014016	Шо заман булутну уьстюнде Олтургъан орагъын дюньягъа ташлады ва дюнья тюшюмю къайтарылды .
66014017	Сонг кёклердеги ибадатханадан къолунда итти орагъы булангъы бирдагъы бир малайик чыкъды .
66014018	Сонг къурбанлыкъны салагъан ерден башгъа бир малайик чыкъды . Огъар отну гьакимлиги берилген эди . О итти орагъы булангъы малайикге гючлю тавуш булан : — Итти орагъынгны йибер ва дюнья юзюм бавундан юзюм салкъынланы жый , неге тюгюл олар бишген , — деп айтды .
66014019	Малайик орагъын дюньягъа ташлады . Юзюмню жыйып , Аллагьны къазапланывуну юзюм сыгъагъан уллу ерине элтип ташлады .
66014020	Шагьарны ягъасындагъы юзюм сыгъагъан ерде юзюм тапталды . Ондан оьзендей болуп къан акъды . Шо къан оьзенни узунлугъу уьч юз чакъырымгъа ювукъ , теренлиги де атны тизгинине гелеген кюйде эди .
66015001	Кёклерде башгъа бир уллу ва гьайран аламатны — ахырынчы етти балагь булан етти малайикни гёрдюм . Ахырынчы дейгеним , неге тюгюл шуну булан Аллагьны къазапланыву бите эди .
66015002	Отгъа къошулгъан шишадан болгъан денгиз йимик бир зат гёрдюм . Денгизни уьстюнде къыр жандан , ону келпетинден ва ону атын белгилейген санавдан уьст болгъанлар токътагъан эдилер . Оланы къолларында Аллагь берген къомузлар бар эди .
66015003	Олар Аллагьны къуллукъчусу Мусаны ва Къозуну йырын йырлай эдилер : — Бары да затны Еси болгъан я Рабби Аллагь ! Сени ишлеринг уллудур ва гьайрандыр . Гьей халкъланы Пачасы ! Сени ёлларынг адиллидир ва гьакъдыр .
66015004	Я Рабби ! Сенден къоркъмайгъан , Сени атынга макътав этмейген ким болур ? Неге тюгюл де , янгыз бир Сен сыйлысан . Бютюн халкълар Сагъа сужда этмеге гележеклер , неге тюгюл Сени адилли ишлеринг ачыкъ кюйде гёрюндю !
66015005	Сонг мен къарап , кёклердеги шагьатлыкъ этеген чатырны — кёклердеги ибадатхананы ачылгъанын гёрдюм .
66015006	Ибадатханадан етти балагьы да булан етти малайик чыкъды . Олар таза , гёз къамашдырагъан кетен опуракълар гийген ва кёкюреклерине алтын байлавлар байлагъан эди .
66015007	Дёрт жанлы затны бири етти де малайикге гьар даим яшайгъан Аллагьны къазапланывундан толгъан етти алтын савут берди .
66015008	Ибадатхананы ичи Аллагьны макътавлугъуну ва къудратыны булутундан толду . Етти де балагь битмей туруп , ибадатхананы ичине бирев де гирип болмады .
66016001	Ибадатханадан гючлю бир тавуш эшитилди . Бу тавуш етти малайикге : — Барыгъыз , Аллагьны къазапланыву булангъы етти савутну ичиндеги затны ерге тёгюгюз , — деп айтды .
66016002	Биринчи малайик барып , оьзюню савутуну ичиндеги затны ерге тёкдю . Шондан сонг къыр жанны мюгьюрю басылып белгиленгенлеге ва ону келпетине сужда этегенлеге бек авуртагъан яман жужукалар чыкъды .
66016003	Экинчи малайик оьзюню савутуну ичиндеги затны денгизге тёкдю ва денгизни суву оьлюню къаны йимик бир къангъа айланып къалды . Денгизни ичиндеги бары да жанлы затлар оьлдю .
66016004	Уьчюнчю малайик оьзюню савутуну ичиндеги затны оьзенлеге ва сув булакълагъа тёкдю . Олар да шолай къангъа айланып къалды .
66016005	Сувлагъа гьакимлик этеген малайик айтгъан булай сёзлени эшитдим : — Гьей Гьакъ ва Бар болгъан , Сыйлы , Сен адиллисен ! Неге тюгюл де , Сен гьакъ дуван гесе эдинг . Олар Аллагьны халкъыны ва пайхаммарланы къанын тёкдю . Олагъа лайыкълы болагъан кюйде Сен де олагъа ичмеге къан бердинг .
66016006	
66016007	Къурбанлыкъны салагъан ерден булай бир тавуш эшитдим : — Дюр , бары да затны Еси болгъан Раббибиз Аллагь ! Сен адилли ва гьакъ кюйде дуван этесен .
66016008	Дёртюнчю малайик оьзюню савутуну ичиндеги затны гюнешни уьстюне тёкдю . Гюнешге оьзюню артыкъ яллаву булан инсанланы чиркитмеге ихтияр берилди .
66016009	Уллу яллав оланы чиркитди ва олар балагьлагъа гьакимлик этеген Аллагьны атына налат бердилер . Олар товба этмедилер ва Ону атына макътав этмедилер .
66016010	Бешинчи малайик оьзюню савутуну ичиндеги затны къыр жанны тахыны уьстюне тёкдю ва къыр жанны пачалыгъы къарангылыкъгъа батып къалды . Инсанлар аврумакълыкъдан тиллерин хапдылар .
66016011	Оьзлер тарыгъан аврувлары ва яралары учун олар кёклердеги Аллагьгъа налат бердилер , амма этген ишлери саялы товба этмедилер .
66016012	Алтынчы малайик оьзюню савутуну ичиндеги затны уллу Фират оьзенни уьстюне тёкдю . Бу оьзендеги сув къуруду ва Гюнтувушдан гелеген пачалагъа ёл ачылды .
66016013	Сонг мен аждагьаны авзундан , къыр жанны авзундан ва ялгъан пайхаммарны авзундан бакъалагъа ошайгъан уьч жин чыгъып гелегенин гёрдюм .
66016014	Олар бир тюрлю аламатлар гёрсетип болагъан жинлер эди . Жинлер бары да затны Еси болгъан Аллагьны Уллу Гюнюнде ябушмагъа дюньяны бары да пачаларын жыймакъ учун гетген эдилер .
66016015	Иса булай айтды : — Къара чы , уручу йимик гелип къаларман ! Ялангъач чыгъып биябур болмасын учун , айыкъ туруп , опуракъларын сакълайгъанлар насиплилердир .
66016016	Олар ягьудиче Армагедон деп айтылагъан ерге бары да пачаланы жыйдылар .
66016017	Еттинчи малайик оьзюню савутуну ичиндеги затны гьавагъа тёкдю . Ибадатханадагъы тахдан : — Болма тарыкъ зат болду ! — деген гючлю тавуш эшитилди .
66016018	Шо заман яшмынлар яшнады , кёклер кёкюреди ва ерлер тербенди . Инсанлар яралгъанлы ер юзюнде булай гючлю ер тербенив бир заманда да болмагъандыр .
66016019	Уллу шагьар ярылып , уьч гесек болду ва дюньяны уьлкелерини шагьарлары чёкдю . Аллагь уллу Бабилни де унутмады . Аллагьны къазапланывундан толгъан пияланы огъар да ичмеге тюшдю .
66016020	Бары да атавлар ёкъ болду , тавлар да дагъы къалмады .
66016021	Кёклерден таба инсанланы уьстюне гьариси къыркъ килолар гелеген кёп уллу буз явду . Бу балагь учун инсанлар Аллагьгъа налат бердилер , неге тюгюл зор уллу балагь гелген эди .
66017001	Къолуна етти савутну тутгъан етти малайикни бири мени яныма гелип : — Мунда гел , кёп сувларда олтургъан уллу къагьба къатын нечик такъсырланажагъын гёрсетейим .
66017002	Бу дюньяны пачалары ону булан зина пасатлыкъ юрюте эди . Бу дюньяда яшайгъанлар да ону зина пасатлыгъыны чагъырындан эсиргенче иче эди , — деп айтды .
66017003	Мундан сонг малайик Аллагьны Ругьуну таъсиринден мени дангылгъа алып барды . Онда мен етти башлы , он мююзлю ва уьстюне капир атлар язылгъан къызыл къыр жанны уьстюнде олтургъан бир къатынгишини гёрдюм .
66017004	Къатын къызыл ва авур къызыл парча опуракълар гийген , алтын , къыйматлы ташлар , инжилер тагъып безенген эди . Къолунда да жиргенч затлардан ва оьзю юрютген зинаны наслыгъындан толгъан бир алтын пияласы бар эди .
66017005	Ону мангалайына « Уллу Бабил — дюньяны къагьбаларыны ва бары да жиргенчликлерини анасы » деген бир сырлы маънасы булангъы ат язылгъан эди .
66017006	Къатын Аллагьны халкъыны ва Исаны гьакъында шагьатлыкъ этгенлени къаны булан эсиргенин гёрюп , мен бек тамашалыкъ этдим .
66017007	Малайик магъа булай айтды : — Сен негер тамаша боласан ? Бу къатынны ва о минип олтургъан етти башлы ва он мююзлю къыр жанны сырын мен сагъа ачарман .
66017008	Сен гёрген къыр жан бир заманларда болгъан , гьали буса ёкъ . Бираздан сонг о тюпсюз къуюдан чыгъажакъ ва даимге ёкъ болажакъ . Ер юзюнде яшайгъан ва дюнья яралгъандан берли оьзлени атлары яшав китабына язылмагъанлар , къыр жанны гёргенде , тамаша болажакълар . Неге тюгюл де , о бир заманларда болгъан , гьали буса ёкъ , амма бирдагъы керен гележек .
66017009	Мунда англав ва гьакъыл тарыкъ . Етти баш — уьстюнде къатын олтургъан етти тёбе . Бир вакътини ичинде олар етти пача да дюр .
66017010	Олардан бешевю гьали ёкъ , бири гьали де пачалыкъ этип тура , башгъа бири гьали де гелип битмеген . Гелгенде де , о аз заман тюгюл къалмажакъ .
66017011	Бир заманларда болгъан , гьали буса ёкъ къыр жан сегизинчи пачадыр , еттини биридир . Бары да оьзгелери йимик , о да ёкъ болажакъ .
66017012	Сен гёрген он мююз он пачадыр . Олар гьали де пача гьакимлигин алып битмегенлер , амма къыр жан булан бирге бир сагьатгъа пача гьакимлигин алажакълар .
66017013	Оланы мурады бир : олар оьзлени гьакимлигин ва гючюн къыр жангъа бережеклер .
66017014	Олар Къозугъа къаршы ябушажакълар , амма Къозу олардан уьстюн гележек , неге тюгюл Къозу раббилени де Раббисидир , пачаланы да Пачасыдыр . Ону булан бирче болгъанлар чакъырылгъанлардыр , танглалгъанлардыр ва Огъар амин болгъанлардыр .
66017015	Малайик магъа дагъы да булай айтды : — Къагьба къатын олтургъан ерде сен гёрген сувлар халкъланы , къавумланы , гьар тюрлю тиллерде сёйлейгенлени ва миллетлени белгисидир .
66017016	Сен гёрген къыр жан да , он мююз де бу къагьба къатынны гёрюп ярамайлар . Ону талап , ялангъач къояжакълар , этин ашап , отда яндыражакълар .
66017017	Аллагь о пачаланы юреклерине Оьзю сюйгенни этдирмек деген бир хыялны салды . Аллагьны сёзлери яшавгъа чыкъгъанча , олар оьзлени гьакимлигин къыр жангъа бермеге рази болажакъ .
66017018	Сен гёреген къатын дюньяны бары да пачаларыны уьстюнде гьакимлик этип турагъан уллу шагьардыр .
66018001	Мундан сонг кёкден тюшюп гелеген башгъа бир малайикни гёрдюм . Огъар уллу гьакимлик берилген эди ва дюнья ону макътавлугъу булан шавлалангъан эди .
66018002	О гючлю тавуш булан къычырып булай айтды : — Тюп болду , тюп болду уллу шагьар Бабил ! О гьар тюрлю жинлер , гьар тюрлю шайтанлар жыйылагъан ерге , гьар тюрлю мурдар къушланы , гьар тюрлю мурдар ва жиргенч гьайванланы уясына айланып битди .
66018003	Неге тюгюл де , бары да халкълар ону зиналыгъыны ва Аллагьны къазапланывуну чагъырындан ичди . Дюньяны пачалары ону булан зиналыкъгъа тюшдюлер , савдюгерчилери де ону гьайбатлыгъы булан байлыкъ къазандылар .
66018004	Кёкден бирдагъы башгъа тавуш эшитдим . О булай айтды : — Гьей Мени халкъым ! Ону гюнагьларына ортакъчы болмас учун , огъар гележек балагьлагъа тюшмес учун , ондан чыгъып тай !
66018005	Ону уьстюне тюшген гюнагьлары кёкге етишди ва ону яманлыкъларын Аллагь унутмады .
66018006	Огъар оьзю бергенге гёре беригиз , ишлерине гёре эки къабат къайтарышын этигиз , чагъыр береген пияласына эки керен артыкъ гючлю чагъырдан тёгюгюз .
66018007	О оьзюне нечакъы гьайбатлыкъ ва макътавлукъ гелтирген буса , огъар шончакъы къайгъы ва азап гелтиригиз . О : « Мен бир тул къатын тюгюлмен . Мен пача къатын йимик олтургъанман . Мен бир заманда да пашманлыкъны гёрмесмен » , — деп макътанды .
66018008	Шо саялы да ахыры бир гюн огъар гьар тюрлю балагьлар етежек : оьлюм , авур агь урувлар ва уллу ачлыкъ . О отгъа салынып яллатылар , неге тюгюл огъар дуван этген Раббибиз Аллагь къудратлыдыр .
66018009	Шагьар булан зина этип , ону байлыгъындан кеп чегип тургъан дюньяны пачалары о яллайгъан отну тютюнюн гёрген заманда , огъар яс этип йылажакълар .
66018010	Ону азап чегегенинден къоркъмакълыкъдан йыракъдан туруп , булай айтажакълар : « Адаршай , адаршай уллу шагьаргъа ! Гючлю шагьар Бабил ! Бир сагьатны ичинде такъсырланып битдинг ! »
66018011	Ер юзюню савдюгерчилери огъар яс этип йылайлар , неге тюгюл оланы малларын бирев де дагъы сатып алмай .
66018012	Оланы алтынын , гюмюшюн , къыйматлы ташларын ва инжилерин , юкъкъа кетен , йибек , авур къызыл ва къызыл парча къумачларын , багьалы агъачларын , пилни сюегинден , багъырдан , темирден ва мармар ташдан этилген затларын ,
66018013	дарчинлерин , атирлерин , атирли балгьамларын ва майларын , чагъырларын , зайтун майын , унун ва будайын , туварларын ва къойларын , атларын ва арбаларын , къулларын , инсанланы жанларын дагъы бирев де сатып алмай .
66018014	Олар : « Сени жанынг ушатагъан емишлеринг сени къолунгда дагъы ёкъ . Бары да байлыкъларынг ва макътавлугъунг къолунгдан чыкъды ва бир заманда да дагъы къайтып гелмежек » , — деп айтажакълар .
66018015	Бабил шагьар себепли болуп къазангъан савдюгерчилер , ону азап чегегенинден къоркъмакълыкъдан йыракъда токътажакълар .
66018016	Олар булай йылап яс этежеклер : « Адаршай , адаршай уллу шагьаргъа ! О юкъкъа кетенден , авур къызыл ва къызыл парча опуракъ гийген эди , алтын , къыйматлы ташлар ва инжилер булан безенген эди .
66018017	Бары да бу байлыкъ бир сагьатны ичинде ёкъ этилди ! » Гьар гемени еси , ёлчулар , денгизчилер ва денгизден къазанып яшайгъан гьар адам арекден туруп къаражакъ .
66018018	О яллайгъан отну тютюнюн гёрген заманда : « Бу уллу шагьаргъа тенг гелеген шагьар дагъы бир заманда да болгъанмы экен ? » — деп къычыражакълар .
66018019	Башларына кюл де себип , олар булай йылап , яс этип къычыражакълар : « Адаршай , адаршай уллу шагьаргъа ! Денгизде гемелери болгъанлар барысы да сени булан бай болдулар ! Бир сагьатны ичинде сен гьеч болдунг !
66018020	Гьей кёклер , Аллагьны халкъы , элчилер ва пайхаммарлар ! Ону башына къопгъан гьалдан сююнюгюз ! Неге тюгюл де , сизге этген затлары саялы Аллагь ону такъсырлагъан » .
66018021	Сонг гючлю бир малайик , уллу тирменташ чакъы бир ташны алып , ону денгизге ташлап йиберип , булай айтды : — Бабилни де шолай гюч булан ташлажакъ ва дагъы бирев де ону гёрюп болмажакъ .
66018022	Йырлайгъанланы , къомуз согъагъанланы , балабан ва зурнай согъагъанланы сеслери сенде дагъы эшитилмежек , дагъы сенде саниятчылар болмажакъ , айланагъан тирменташланы къавгъасы да сенде дагъы эшитилмежек .
66018023	Сенде дагъы бир заманда да чыракъ ярыкъ гёрюнмежек , гиевню ва гелинни тавушларын дагъы бирев де эшитмежек . Неге тюгюл де , сени савдюгерчилеринг дюньяны вазирлери эди ; неге тюгюл де бары да халкъланы сени халмажчылыгъынг алдатды .
66018024	Амма пайхаммарланы , Аллагьны халкъыны ва дюньядагъы бары да оьлтюрюлгенлени къаны мунда табулду .
66019001	Мундан сонг мен кёклерде бир кёп халкъныки йимик гючлю тавушланы эшитдим . Олар булай къычыра эдилер : — Макътав ! Къутгъарылыв , макътав ва къудрат Аллагьыбызникидир !
66019002	Ону дуванлары гьакъдыр ва адиллидир . Зинасы булан дюньяны пасат ёлгъа салгъан къагьба къатынны такъсырлады . Аллагь Оьзюню къуллукъчуларыны къаны учун ондан оьч алды .
66019003	Олар бирдагъы керен булай къычырдылар : — Макътав ! Ону азап отуну тютюню оьрге гётериле ва гьар даим гётерилип туражакъ .
66019004	Йигирма дёрт тамаза ва дёрт жанлы зат , баш уруп тахыны уьстюнде олтургъан Аллагьгъа сужда этип : — Амин ! Макътав ! — деп къычырдылар .
66019005	Тахдан булай тавуш эшитилди : — Гьей Аллагьны бары да къуллукъчулары , Ондан къоркъагъанлар — гиччилер ва уллулар ! Аллагьыбызгъа макътав этигиз !
66019006	Мундан сонг мен гюп болгъан халкъны оькюрювюдей , неде шаршарны къавгъасыдай , неде гючлю кёк кёкюревлени авазыдай бир затны булай дегенин эшитдим : — Макътав ! Бары да затны Еси болгъан Раббибиз гьакимлик эте тура !
66019007	Сююнейик , шат болайыкъ ! Огъар макътавлукъ этейик ! Къозуну той сагьаты етишди . Ону гелешмиши гьазир болду .
66019008	Гиймек учун огъар юкъкъа , ачыкъ тюслю ва таза кетен опуракъ берилди . Бу кетен Аллагьны халкъыны муъмин ишлерини белгисидир .
66019009	Шо заман малайик магъа : — Яз : Къозуну тоюна чакъырылгъанлар насиплилердир ! — деп айтды . — Бу Аллагьны гьакъ сёзлеридир , — деп де къошду .
66019010	Шо заман огъар сужда этмеге деп , аякъларыны алдында баш урдум . О буса магъа : — Шолай этме ! Сен де , Исагъа гьалал къуллукъ этеген иман къардашларынг да йимик , мен де Аллагьны бир къуллукъчусуман . Аллагьгъа сужда эт ! Аллагьны атындан сёйлемекни мурады Исаны гьакъында шагьатлыкъ этмекдир , — деп айтды .
66019011	Мен ачылгъан кёклени ва акъ атны гёрдюм . Атгъа минген атлыгъа Амин ва Гьакъ деп айтыла эди . Неге тюгюл де , О адилли кюйде дуван эте ва дав юрюте эди .
66019012	Ону гёзлери янагъан от йимик эди , башында да кёп тажлары бар эди . Ону уьстюне Оьзюнден башгъа бирев де билмейген ат язылгъан эди .
66019013	О къангъа батгъан аба гийген эди ва Огъар « Аллагьны Каламы » деген ат берилген эди .
66019014	Ону арты булан акъ атлагъа да минип , уьстюне юкъкъа , таза акъ кетен опуракълар да гийген кёклени асгерлери геле эди .
66019015	Халкъланы къырмакъ учун , Ону авзундан чыкъгъан итти бир къылычы бар эди . О олагъа къатты низам салып гьакимлик этежек . Бары да затны Еси болгъан Аллагьны бек гючлю къазапланывуну юзюм сыгъагъан еринде чагъыр сыгъажакъ .
66019016	Ону абасына ва къабургъасына « Пачаланы Пачасы ва раббилени Раббиси » деп язылгъан эди .
66019017	Гюнешде токътагъан малайикни де гёрдюм . О кёкде учагъан бары да къушлагъа гючлю тавуш булан : — Гелигиз ! Аллагь къургъан уллу тепсиге жыйылыгъыз .
66019018	Пачаланы , асгербашларыны ва асгерлени , атланы ва атлыланы , бары да адамланы — къулланы ва азатланы , гиччилени ва уллуланы этин ашажакъсыз , — деп къычырды .
66019019	Сонг мен къыр жанны ва асгерлери де булан дюньяны пачаларын гёрдюм . Олар атгъа Мингенге ва Ону асгерине къаршы дав этмек учун жыйылгъан эдилер .
66019020	Къыр жан ва ону булан бирге ялгъан пайхаммар есир этилип тутулду . Бу ялгъан пайхаммар къыр жанны атындан аламатлар гёрсетген эди . Къыр жанны мюгьюрю басылып , ону келпетине сужда этгенлени ялгъан пайхаммар шо аламатлар булан алдатып турду . Оланы экевю де кюкюрт яллайгъан кёлге савлайын ташландылар .
66019021	Къалгъанлары буса атгъа Мингенни авзундан чыгъагъан къылыч булан оьлтюрюлдю ва бары да къушлар оланы этин ашап тойдулар .
66020001	Сонг мен кёкден тюшюп гелеген бир малайикни гёрдюм . Ону къолунда тюпсюз къуюну ачгъычы ва бир уллу шынжыры бар эди .
66020002	О жинлени башчысы , демек иблис болгъан аждагьаны — бырынгъы йыланны тутду ва минг йылгъа бугъавлады .
66020003	Малайик ону тюпсюз къуюгъа ташлады . Минг йыл битгинче , о халкъланы дагъы алдатып болмасын деп , бегитип , уьстюне мюгьюр басды . Шондан сонг о бир аз замангъа эркин этилежек .
66020004	Мен тахланы гёрдюм . Оларда олтургъанлагъа дуван этме ихтияр берилген эди . Исаны гьакъында ва Аллагьны каламыны гьакъында шагьатлыкъ этгени учун башлары гесилгенлени ругьларын гёрдюм . Олар не къыр жангъа , не ону келпетине сужда этмей эдилер , мангалайына яда къолуна ону мюгьюрюн басма къоймай эдилер . Олар янгыдан тирилип , Месигь булан бирликде минг йыл гьакимлик этдилер .
66020005	Бу биринчи тирилив эди . Оьлюлени къалгъанлары минг йыл оьтмей туруп тирилмеди .
66020006	Биринчи тириливню вакътисинде яшав алгъанлар насиплидир ва сыйлыдыр . Экинчи оьлюмню оланы уьстюнде гьеч бир къудраты ёкъдур . Олар Аллагьны ва Месигьни дин къуллукъчулары болажакъ ва Ону булан бирликде минг йыл гьакимлик этежеклер .
66020007	Минг йыл оьтгенден сонг , иблис оьзюню зинданындан чыгъарылажакъ .
66020008	Бары да халкъланы давгъа жыймакъ учун , о дюньяны дёрт де ягъындагъы , демек Яъжуж ва Маъжуж деген ерлердегилени дагъы да алдатмагъа гетежек . О денгиз ягъадагъы къайыр бюртюклени санавудай чакъы халкъны жыяжакъ .
66020009	Олар ер юзюнде яйылажакълар ва Аллагьны халкъыны яшайгъан ерин — Ону сююмлю шагьарын къуршап алажакълар . Амма бу заманда кёкден от тюшюп , оланы барын да яллатажакъ .
66020010	Оланы алдатгъан иблис буса кюкюрт яллайгъан кёлге ташланажакъ . Шондан алда къыр жан ва ялгъан пайхаммар да шонда ташлангъан эдилер . Шонда олар гечеси гюню булан гьар даим азап чегип туражакълар .
66020011	Сонг уллу бир акъ тахны ва ону уьстюнде Олтургъанны гёрдюм . Ону бети гёрюнгенде , ер ва кёк къачып гетдилер . Гьали оланы тапма да болмай эди .
66020012	Мен тахны алдында токътагъан гиччи ва уллу оьлюлени гёрдюм . Китаплар ачылгъан эди ва бирдагъы бир китап — яшав китабы — ачылгъан эди . Оьлюлеге , китапларда язылгъан затлагъа асасланып , гьар кимге оьзю этген ишлеге гёре дуван этиле эди .
66020013	Денгиз оьзюню ичиндеги оьлюлени , оьлюм ва ахырат оьзлерде бар оьлюлени чыгъардылар . Гьар кимге этген ишлерине гёре дуван этиле эди .
66020014	Сонг оьлюм ва ахырат яллайгъан кёлге ташланды . Яллайгъан кёл экинчи оьлюмдюр .
66020015	Яшав китабында оьзлени аты язылмагъанлар яллайгъан кёлге ташландылар .
66021001	Мундан сонг мен бир янгы кёкню ва янгы ерни гёрдюм . Алдынгъы кёк ва алдынгъы ер тайып битдилер , денгиз де ёкъ эди .
66021002	Мен кёклерден — Аллагьны янындан сыйлы шагьар болгъан янгы Ерусалимни гелегенин гёрдюм . О гелешмиши учун безендирилип онгарылгъан бир гелин йимик эди .
66021003	Тахдан гючлю бир тавуш эшитдим : — Къара чы ! Аллагьны чатыры гьали инсанланы арасында . Олар Ону халкъы болажакъ , Оьзю Аллагь да олар булан болажакъ ва олагъа Аллагь болажакъ .
66021004	О оланы гёзлериндеги гьар гёзьяшны сибирип тайдыражакъ . Не оьлюм , не йылав , не яс , не аврув болмажакъ , неге тюгюл алдынгъы затлар тайып битди .
66021005	Тахда Олтургъан : — Къара чы ! Мен бары да затны янгыртаман ! Яз , бу герти ва гьакъ сёзлер , — деп айтды .
66021006	Сонг О магъа булай айтды : — Болма тарыкъ зат болду ! Алфа ва Омега , Башы ва Ахыры Менмен . Сувсаплыкъдан янагъанлагъа Мен яшав береген булагъындан гьавайын сув бережекмен .
66021007	Уьстюн гелгенлер буланы барысын да варис пай йимик алажакълар . Мен оланы Аллагьы болажакъман , олар да Мени авлетлерим болажакъ .
66021008	Амма къоркъачлар , имансызлар , нажжаслар , оьлтюрювчюлер , зиначылар , халмажчылыкъ булан машгъул болагъанлар бары да , ялгъан аллагьлагъа къуллукъ этегенлер ва бары да ялгъанчылар ичинде кюкюрт янагъан кёлге ташланажакълар . Оланы ери шондадыр . Бу экинчи оьлюмдюр .
66021009	Сонг ичи етти балагьдан толгъан етти савуту булангъы малайиклени бири мени яныма гелди де : — Гел ! Мен сагъа Къозугъа гелген гелинни — Ону къатынын гёрсетежекмен , — деп айтды .
66021010	Аллагьны Ругьуну гьайран къудратын сезген мени малайик бир уллу ва бийик тавну уьстюне алып гелди . О магъа кёклерден — Аллагьны янындан сыйлы шагьар болгъан Ерусалимни тюшюп гелегенин гёрсетди .
66021011	О Аллагьны сыйлы нюрю булан къувлуй эди . Ону къувлуйгъаны къыйматлы ташны , ачыкъ ешим ташны къувлуйгъанына ошай эди .
66021012	Шагьарны уллу ва бийик барусу , он эки къапусу , оланы алдында да он эки малайик бар эди . Къапуланы уьстюне Исрайылны он эки къавумуну атлары язылгъан эди .
66021013	Гюнтувушдан уьч къапу , темиркъазыкъдан уьч къапу , къыбладан уьч къапу , гюнбатышдан да уьч къапу бар эди .
66021014	Шагьарны барусу он эки кюрчюню уьстюнде токътагъан эди . Оланы уьстюнде де Къозуну он эки де элчисини атлары язылгъан эди .
66021015	Мени булан сёйлейген малайикни къолунда , шагьарны , ону къапуларын ва барусун оьлчемек учун , алтындан бир шазыны бар эди .
66021016	Шагьар дёртмююшню гёлеминде эди . Ону узунлугъу да , генглиги де тенг эди . Малайик шагьарны шазын булан оьлчеди . Шагьарны узунлугъу 2400 чакъырым , ону генглиги ва бийиклиги узунлугъуна тенг эди .
66021017	Малайик инсанлар оьлчейген оьлчев булан пайдалангъанда , шагьарны барусуну бийиклиги алтмыш алты метр бар эди .
66021018	Бару ешим ташдан , шагьар оьзю буса шиша йимик ачыкъ таза алтындан ишленген эди .
66021019	Шагьарны баруларыны кюрчюлери гьар тюрлю къыйматлы ташлар булан безендирилген эди : биринчи кюрчю ешим таш булан безендирилген эди , экинчиси — гёк якъут , уьчюнчюсю — агъат , дёртюнчюсю — зумрут ,
66021020	бешинчиси — оникс , алтынчысы — къызыл якъут , еттинчиси — хризолит , сегизинчиси — гёк зумрут , тогъузунчусу — сари алмас , онунчусу — хризопраз , он биринчиси — гиацинт , он экинчиси аметист булан безендирилген эди .
66021021	Он эки де къапу он эки инжи , демек гьар къапу айры инжиден этилген эди . Шагьарны орамы да шиша йимик ачыкъ таза алтындан эди .
66021022	Шагьарда мен ибадатхананы гёрмедим , неге тюгюл бары да затны Еси болгъан Раббибиз Аллагь ва Къозу шагьарны ибадатханасыдыр .
66021023	Ярыкъ болмакъ учун , шагьарны не гюнге , неде айгъа гьажатлы ери ёкъ эди , неге тюгюл де ону Аллагьны сыйлы нюрю ярыкъландырды . Къозу да ону ярыкъ береген алаты эди .
66021024	Халкълар ону ярыгъында яшажакълар ва дюньядагъы пачалар оьзлени байлыкъларын ону ичине гелтирежеклер .
66021025	Гюндюзлер шагьарны къапулары гьеч бегитилмежек , онда буса гечелер болмажакъ .
66021026	Бары да халкълар оьзлени байлыкъларын ва инг сыйлы затларын онда гелтирежеклер .
66021027	Мурдар болгъан гьеч бир зат , жиргенч яда ялгъан ишлер этген гьеч бирев онда гирмежек . Онда янгыз Къозуну яшав китабына атлары язылгъанлар гирежеклер .
66022001	Сонг малайик магъа яшав береген суву булангъы оьзенни гёрсетди . О таза шишадай лансыллай эди . Шо оьзен Аллагьны ва Къозуну тахыны тюбюнден баш алып , аслу орамны ортасы булан агъа эди . Оьзенни эки де янын бойлап , даимлик яшав береген терек оьсе эди . О йылда он эки керен — гьар айда емиш бере эди . Терекни япыракълары буса халкъланы сав этмек учун пайдаландырыла эди .
66022002	
66022003	Шагьарда гьеч бир налатлы зат болмажакъ . Аллагьны ва Къозуну тахы шагьарны ичинде болажакъ ва Ону къуллукъчулары Огъар къуллукъ этежек .
66022004	Олар Ону юзюн гёрюп туражакълар ва Ону аты оланы мангалайларына язылажакъ .
66022005	Мунда дагъы гечелер болмажакъ . Чыракъланы яда гюнешни ярыгъы олагъа дагъы тарыкъ болмажакъ , неге тюгюл Раббибиз Аллагь олагъа нюр бережек . Олар гьар даим де гьакимлик этип туражакълар .
66022006	Малайик магъа булай айтды : — Бу сёзлер герти ва гьакъ сёзлердир . Пайхаммарлагъа Оьзюню Ругьун береген Раббибиз Аллагь ювукъ заманда болмагъа герекли затланы къуллукъчуларына гёрсетмек учун , малайигин йиберди .
66022007	Иса : — Къара чы , Мен тез гележекмен ! Бу китапда язылгъан пайхаммарлыкъ сёзлени кютеген насиплидир ! — деп айтды .
66022008	Мен , Югьан , буланы барын да гёрдюм ва эшитдим . Буланы барын да гёргенден ва эшитгенден сонг , магъа буланы гёрсетген малайикге сужда этсин деп , ону аякъларыны алдында баш урдум .
66022009	Малайик буса магъа : — Вёре , шолай этме ! Мен де , сени йимик , пайхаммар къардашларынг ва бу китапда язылгъан сёзлени кютегенлени барысы да йимик , Аллагьны бир къуллукъчусуман . Аллагьгъа сужда эт ! — деп айтды .
66022010	Сонг о булай айтды : — Бу китапны пайхаммарлыкъ сёзлерин мюгьюрлеме . Аз заман тюгюл къалмагъан .
66022011	Яманлыкъ этеген гиши шо яманлыгъын этип турсун . Мурдар болгъан мурдар кююнде къалсын . Муъмин ёлда яшайгъан муъмин кюйде яшап турсун . Юрегинде Аллагь булан яшайгъан адам шо кюйде яшап турсун .
66022012	Иса : — Къара чы , Мен тез гележекмен ! Мен оьзюм булан савгъатлар ва такъсырлавлар алып гележекмен ва гьар кимге этген ишине гёре тийишлисин бережекмен .
66022013	Алфа ва Омега , Биринчи ва Ахырынчы , Башы ва Ахыры Менмен .
66022014	Яшав береген терегини емишинден ашамагъа ва шагьаргъа къапулардан таба гирмеге ихтияр алмакъ учун опуракъларын жувагъанлар насиплилердир .
66022015	Итлер , халмаж этегенлер , зиначылар , оьлтюрювчюлер , ялгъан аллагьлагъа къуллукъ этегенлер , ялгъанны сюегенлер ва ону чыгъарагъанлар къырда къалагъанлардыр .
66022016	Мен , Иса , Магъа иман салгъанланы жыйынлары учун сизге бу затланы гьакъында шагьатлыкъ этсин деп , Оьзюмню малайигимни йибердим . Давутну тамуру , Ону наслусу Менмен . Ярыкъ тангчолпан Менмен , — деп айтды .
66022017	Аллагьны Ругьу ва гелин : « Гел ! » — деп айталар . Гьар эшитеген де : « Гел ! » — деп айтсын . Сувсапгъа янагъанлар гелсинлер . Бары да сюегенлер яшав береген сувун гьавайын алсынлар .
66022018	Бу китапны пайхаммарлыкъ сёзлерин эшитгенлени барына да бувараман : бу сёзлеге гьеч зат къошгъан гишиге бу китапда англатгъан балагьланы Аллагь да къошар .
66022019	Эгер ким буса да бирев бу пайхаммарлыкъ китапдан гьеч бир затны тайдырса , Аллагь да бу китапда англатгъан яшав береген терегини емишин ашамакъдан ва сыйлы шагьаргъа гирмекден ону магьрюм къояр .
66022020	Буланы барына да Шагьатлыкъ этеген : — Дюр , Мен ювукъда гележекмен , — дей . Амин ! Гел , я Рабби Иса !
66022021	Раббибиз Исаны рагьмусу сизин барыгъыз да булан болсун .
